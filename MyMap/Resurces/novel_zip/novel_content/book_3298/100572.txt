{"id":"100572","title":"卷七","content":"<p>　　罗祖</p><p>　　罗祖，即墨人也。少贫。总族中应出一丁戍北边，即以罗往。罗居边数年，生一子。驻防守备雅厚遇之。会守备迁陕西参将，欲携与俱去，罗乃托妻子于其友李某者，遂西。自此三年不得返。</p><p>　　适参将欲致书北塞，罗乃自陈，请以便道省妻子，参将从之。罗至家，妻子无恙，良慰。然床下有男子遗舄，心疑之;即而至李申谢。李致酒殷勤，妻又道李恩义，罗感激不胜。明日谓妻曰：&ldquo;我往致主命，暮不能归，勿伺也。&rdquo;出门跨马而去。匿身近处，更定却归。闻妻与李卧语，大怒，破扉。二人惧，膝行乞死。罗抽刃出，已复韬之曰：&ldquo;我始以汝为人也，今如此，杀之污吾刀耳!与汝约：妻子而受之，籍名亦而充之，马匹械器具在。我逝矣!&rdquo;遂去。乡人共闻于官，官笞李，李以实告。而事无验见，莫可质凭，远近搜罗，则绝匿名迹。官疑其因奸致杀，益械李及妻;逾年，并桎梏以死。乃驿送其子归即墨。</p><p>　　后石匣营有樵人入山，见一道人坐洞中，未尝求食。众以为异，赍粮供之。或有识者，盖即罗也。馈遗满洞。罗终不食，意似厌嚣，以故来者渐寡。积数年，洞外蓬蒿成林。或潜窥之，则坐处不曾少移。又久之，见其出游山上，就之已杳;往瞰洞中，则衣上尘蒙如故。益奇之。更数日而往，则玉柱下垂，坐化已久。土人为之建庙，每三月间，香楮相属于道。其子往，人皆呼以小罗祖，香税悉归之。今其后人，犹岁一往，收税金焉。浙水刘宗玉向予言之甚详。予笑曰：&ldquo;今世诸檀越，不求为圣贤，但望成佛祖。请遍告之：若要立地成佛，须放下刀子去。</p><p>　　刘姓</p><p>　　邑刘姓，虎而冠者也。后去淄居沂，习气不除，乡人咸畏恶之。有田数亩，与苗某连垄。苗勤，田畔多种桃。桃初实，子往攀摘，刘怒驱之，指为己有，子啼而告诸父。父方骇怪，刘已诟骂在门，且言将讼。苗笑慰之。怒不解，忿而去。时有同邑李翠石作典商于沂，刘持状入城，适与之遇。以同乡故相熟，问：&ldquo;作何干?&rdquo;刘以告，李笑曰：&ldquo;子声望众所共知;我素识苗甚平善，何敢占骗?将毋反言之也!&rdquo;乃碎其词纸，曳入肆，将与调停。刘恨恨不已，窃肆中笔，复造状，藏怀中，期以必告。未几，苗至，细陈所以，因哀李为之解免，言：&ldquo;我农人，半世不见官长。但得罢讼，数株桃何敢执为己有。&rdquo;李呼刘出，告以退让之意。刘又指天画地，叱骂不休，苗惟和色卑词，无敢少辩。</p><p>　　既罢，逾四五日，见其村中人传刘已死，李为惊叹。异日他适，见杖而来者俨然刘也。比至，殷殷问讯，且请顾临。李逡巡问：&ldquo;日前忽闻凶讣，一何妄也?&rdquo;刘不答，但挽入村，至其家，罗浆酒焉。乃言：&ldquo;前日之传，非妄也。曩出门见二人来，捉见官府。问何事，但言不知。自思出入衙门数十年，非怯见官长者，亦不为怖。从去，至公廨，见南面者有怒容曰：&ldquo;汝即某耶?罪恶贯盈，不自悛悔;又以他人之物，占为己有。此等横暴，合置铛鼎!&rsquo;一人稽簿曰：&lsquo;此人有一善，合不死。&rsquo;南面者阅簿，其色稍霁，便云：&lsquo;暂送他去。&rsquo;数十人齐声呵逐。余曰：&lsquo;因何事勾我来?又因何事遣我去?还祈明示。&rsquo;吏持簿下，指一条示之。上记：崇祯十三年，用钱三百，救一人夫妇完聚。吏曰：&lsquo;非此，则今日命当绝，宜堕畜生道。&rsquo;骇极，乃从二人出。二人索贿，怒告曰：&lsquo;不知刘某出入公门二十年，专勒人财者，何得向老虎讨肉吃耶?&rsquo;二人乃不复言。送至村，拱手曰：&lsquo;此役不曾啖得一掬水。&rsquo;二人既去，入门遂苏，时气绝已隔日矣。&rdquo;</p><p>　　李闻而异之，因诘其善行颠末。初，崇祯十三年，岁大凶，人相食。刘时在淄，为主捕隶。适见男女哭甚哀，问之，答云：&ldquo;夫妇聚裁年余，今岁荒，不能两全，故悲耳。&rdquo;少时，油肆前复见之，似有所争。近诘之，肆主马姓者便云：&ldquo;伊夫妇饿将死，日向我讨麻酱以为活;今又欲卖妇于我，我家中已买十余口矣。此何要紧?贱则售之，否则已耳。如此可笑，生来缠人!&rdquo;男子因言：&ldquo;今粟如珠，自度非得三百数，不足供逃亡之费。本欲两生，若卖妻而不免于死，何取焉?非敢言直，但求作阴骘行之耳。&rdquo;刘怜之，便问马出几何。马言：&ldquo;今日妇口，止直百许耳。&rdquo;刘请勿短其数，且愿助以半价之资，马执不可。刘少负气，便谓男子：&ldquo;彼鄙琐不足道，我请如数相赠。若能逃荒，又全夫妇，不更佳耶?&rdquo;遂发囊与之。夫妻泣拜而去。刘述此事，李大加奖叹。</p><p>　　刘自此前行顿改，今七旬犹健。去年，李诣周村，遇刘与人争，众围劝不能解，李笑呼曰：&ldquo;汝又欲讼桃树耶?&rdquo;刘茫然改容，呐呐敛手而退。</p><p>　　异史氏曰：&ldquo;李翠石兄弟，皆称素封。然翠石又醇谨，喜为善，未尝以富自豪，抑然诚笃君子也。观其解纷劝善，其生平可知矣。古云：&lsquo;为富不仁。&rsquo;吾不知翠石先仁而后富者耶?抑先富而后仁者耶?&rdquo;</p><p>　　邵九娘</p><p>　　柴廷宾，太平人，妻金氏，不育，又奇妒。柴百金买妾，金暴遇之，经岁而死。柴忿出，独宿数月，不践闺闼。</p><p>　　一日，柴初度，金卑词庄礼，为丈夫寿，柴不忍拒，始通言笑。金设筵内寝，招柴，柴辞以醉。金华妆自诣柴所，曰：&ldquo;妾竭诚终日，君即醉，请一盏而别。&rdquo;柴乃入，酌酒话言。妻从容曰：&ldquo;前日误杀婢子，今甚悔之。何便仇忌，遂无结发情耶?后请纳金钗十二，妾不汝瑕疵也。&rdquo;柴益喜，烛尽见跋，遂止宿焉。由此敬爱如初。</p><p>　　金便呼媒媪来，嘱为物色佳媵，而阴使迁延勿报，己则故督促之。如是年余。柴不能待，遍嘱戚好为之购致，得林氏之养女。金一见，喜形于色，饮食共之，脂泽花钏，任其所取。然林固燕产，不习女红，绣履之外，须人而成。金曰：&ldquo;我素勤俭，非似王侯家，买作画图看者。&rdquo;于是授美锦，使学制，若严师诲弟子。初犹呵骂，继而鞭楚。柴痛切于心，不能为地。而金之怜爱林尤，倍于昔，往往自为妆束，匀铅黄焉。但履跟稍有折痕，则以铁杖击双弯，发少乱则批两颊。林不堪其虐，自经死。柴悲惨心目，颇致怨怼。妻怒曰：&ldquo;我代汝教娘子，有何罪过?&rdquo;柴始悟其奸，因复反目，永绝琴瑟之好。阴于别业修房闼，思购丽人而别居之。</p><p>　　荏苒半载，未得其人。偶会友人之葬，见二八女郎，光艳溢目，停睇神驰。女怪其狂顾，秋波斜转之。询诸人，知为邵氏。邵贫士，止此女，少聪慧，教之读，过目能了。尤喜读内经及冰鉴书。父爱溺之，有议婚者，辄令自择，而贫富皆少所可，故十七岁犹未字也。柴得其端末，知不可图，然心低徊之。又翼其家贫，或可利动。谋之数媪，无敢媒者，遂亦灰心，无所复望。</p><p>　　忽有贾媪者，以货珠过柴，柴告所愿，赂以重金，曰：&ldquo;止求一通诚意，其成与否，所勿责也。万一可图，千金不惜。&rdquo;媪利其有，诺之，登门，故与邵妻絮语。睹女，惊赞曰：&ldquo;好个美姑姑!假到昭阳院，赵家姊妹何足数得!&rdquo;又问：&ldquo;婿家阿谁?&rdquo;邵妻答：&ldquo;尚未。&rdquo;媪言：&ldquo;若个娘子，何愁无王候作贵客也!&rdquo;邵妻叹曰：&ldquo;王侯家所不敢望;只要个读书种子，便是佳耳。我家小孽冤，翻复遴选，十无一当，不解是何意向?&rdquo;媪曰：&ldquo;夫人勿须烦怨。凭个丽人，不知前身修何福泽，才能消受得!昨一大笑事，柴家郎君云：于某家莹边，望见颜色，愿以千金为聘。此非饿鸱作天鹅想耶?早被老身呵斥去矣!&rdquo;邵妻微笑不答。媪曰：&ldquo;便是秀才家，难与较计，若在别个，失尺而得丈，宜若可为矣。&rdquo;邵妻复笑不言。媪抚掌曰：&ldquo;果尔，则为老身计亦左矣。日蒙夫人爱，登堂便促膝赐浆酒;若得千金，出车马，入楼阁，老身再到门，则阍者呵叱及之矣。&rdquo;邵妻沉吟良久，起而去，与夫语;移时，唤其女;又移时</p><p>　　，三人并出。邵妻笑曰：&ldquo;婢子奇特，多少良匹悉不就，闻为贱媵则就之。但恐为儒林笑也!&rdquo;媪曰：&ldquo;倘入门，得一小哥子，大夫人便如何耶!&rdquo;言已，告以别居之谋。邵益喜，唤女曰：&ldquo;试同贾姥言之。此汝自主张，勿后悔，致怼父母。&rdquo;女腆然曰：&ldquo;父母安享厚奉，则养有济矣。况自顾命薄，若得佳偶，必减寿数，少受折磨，未必非福。前见柴郎亦福相，子孙必有兴者。&rdquo;媪大喜，奔告。柴喜出非望，即置千金，备舆马，娶女于别业，家人无敢言者。女谓柴曰：&ldquo;君之计，所谓燕巢于幕，不谋朝夕者也。塞口防舌，以冀不漏，何可得宁?请不如早归，犹速发而祸小。&rdquo;柴虑摧残，女曰：&ldquo;天下无不可化之人。我苟无过，怒何由起?&rdquo;柴曰：&ldquo;不然。此非常之悍，不可情理动者。&rdquo;女曰：&ldquo;身为贱婢，摧折亦自分耳。不然，买日为活，何可长也?&rdquo;柴以为是，终踌躇而不敢决。</p><p>　　一日，柴他往，女青衣而出，命苍头控老牝马，一妪携袱从之，竟诣嫡所，伏地而陈。妻始而怒，既念其自首可原，又见容饰兼卑，气亦稍平。乃命婢子出锦衣衣之，曰：&ldquo;彼薄幸人播恶于众，使我横被口语。其实皆男子不义，诸婢无行，有以激之。汝试念背妻而立家室，此岂复是人矣?&rdquo;女曰：&ldquo;细察渠似稍悔之，但不肯下气耳。谚云：&ldquo;大者不伏小。&rsquo;以礼论：妻之于夫，犹子之于父，庶之于嫡也。夫人若肯假以词色，则积怨可以尽捐。&rdquo;妻云：&ldquo;彼自不来，我何与焉?&rdquo;即命婢媪为之除舍。心虽不乐，亦暂安之。</p><p>　　柴闻女归，惊惕不已，窃意羊入虎群，狼藉已不堪矣。疾奔而至，见家中寂然，心始稳贴。女迎门而劝，令诣嫡所，柴有难色。女泣下，柴意少纳。女往见妻曰：&ldquo;郎适归，自惭无以见夫人，乞夫人往一姗笑之也。&rdquo;妻不肯行，女曰：&ldquo;妾已言：夫之于妻，犹嫡之于庶。孟光举案，而人不以为谄，何哉?分在则然耳。&rdquo;妻乃从之，见柴曰：&ldquo;汝狡兔三窟，何归为?&rdquo;柴俯不对。女肘之，柴始强颜笑。妻色稍霁，将返。女推柴从之，又嘱庖人备酌。自是夫妻复和。女早起青衣往朝，盥已授</p><p>　　(巾兑)，执婢礼甚恭。柴入其室，苦辞之，十余夕始肯一纳。妻亦心贤之，然自愧弗如，积惭成忌。但女奉侍谨，无可蹈瑕，或薄施呵谴，女惟顺受。</p><p>　　一夜，夫妇少有反唇，晓妆犹含盛怒。女捧镜，镜堕，破之。妻益恚，握发裂眦。女惧，长跪哀免。怒不解，鞭之至数十。柴不能忍，盛气奔入，曳女出，妻呶呶逐击之。柴怒，夺鞭反扑，面肤绽裂，始退。由是夫妻若仇。柴禁女无往，女弗听，早起，膝行伺幕外。妻捶床怒骂，叱去，不听前。日夜切齿，将伺柴出而后泄愤于女。柴知之，谢绝人事，杜门不通吊庆。妻无如何，惟日挞婢媪以寄其恨，下人皆不可堪。自夫妻绝好，女亦莫敢当夕，柴于是孤眠。妻闻之，意不稍安，有大婢素狡黠，偶与柴语，妻疑其私，暴之尤苦。婢辄于无人处，疾首怨骂。一夕，轮婢值宿，女嘱柴，禁无往，曰：&ldquo;婢面有杀机，叵测也。&rdquo;柴如其言，招之来，诈问：&ldquo;何作?&rdquo;婢惊惧，无所措词。柴益疑，检其衣，得利刃焉。婢无言，惟伏地乞死。柴欲挞之，女止之曰：&ldquo;恐夫人所闻，此婢必无生理。彼罪固不赦，然不如鬻之，既全其生，我亦得直焉。&rdquo;柴然之。会有买妾者，急货之。妻以其不谋故，罪柴，益迁怒女，诟骂益毒。柴忿，顾女曰：&ldquo;皆汝自取。前此杀却，乌有今日?&rdquo;言已而走。妻怪其言，遍诘左右，并无知者，问女，女亦不言。心益闷怒，捉裾浪骂。柴乃返，以实告。妻大惊，向女温语，而心转恨其言之不早。</p><p>　　柴以为嫌郤尽释，不复作防。适远出，妻乃召女而数之曰：&ldquo;杀主者罪不赦，汝纵之何心?&rdquo;女造次不能以词自达。妻烧赤铁烙女面，欲毁其容，婢媪皆为之不平。每号痛一声，则家人皆哭，愿代受死。妻乃不烙，以针刺胁二十余下，始挥去之。柴归，见面创，大怒，欲往寻之。女捉襟曰：&ldquo;妾明知火坑而固蹈之。当嫁君时，岂以君家为天堂耶?亦自顾薄命，聊以泄造化之怒耳。安心忍受，尚有满时，若再触焉，是坎已填而复掘之也。&rdquo;遂以药糁患处，数日寻愈。忽揽镜喜曰：&ldquo;君今日宜为妾贺，彼烙断我晦纹矣!&rdquo;朝夕事嫡。一如往日。金前见众哭，自知身同独夫，略有愧悔之萌，时时呼女共事，词色平善。月余，忽病逆，害饮食。柴恨其不死，略不顾问。数日，腹胀如鼓，日夜浸困。女侍伺不遑眠食，金益德之。女以医理自陈;金自觉畴昔过惨，疑其怨报，故谢之。金为人持家严整，婢仆悉就约束;自病后，皆散诞无操作者。柴躬自经理，劬劳甚苦，而家中米盐，不食自尽。由是慨然兴中馈之思，聘医药之。金对人辄自言为&ldquo;气蛊&rdquo;，以故医脉之，无不指为气郁者。凡易数医，卒罔效，亦滨危矣。又将烹药，女进曰：&ldquo;此等药，百裹无益，只增剧耳。&rdquo;金不信。女暗撮别剂易之。药下，食顷三遗，病若失。遂益笑女言妄，呻而呼之曰：&ldquo;女华陀，今如何也?&rdquo;女及群婢皆笑。金问故，始实告之。泣曰：&ldquo;妾日受子之覆载而不知也!今而后，请惟家政，听子而行。&rdquo;</p><p>　　无何，病痊，柴整设为贺。女捧壶侍侧，金自起夺壶，曳与连臂，爱异常情。更阑，女托故离席，金遣二婢曳还之，强与连榻。自此，事必商，食必偕，即姊妹无其和也。无何，女产一男。产后多病，金亲为调视，若奉老母。</p><p>　　后金患心痗，痛起，则面目皆青，但欲觅死。女急取银针数枚，比至，则气息濒尽，按穴刺之，画然痛止。十余日复发，复刺;过六七日又发。虽应手奏效，不至大苦，然心常惴惴，恐其复萌。夜梦至一处，似庙宇，殿中鬼神皆动。神问：&ldquo;汝金氏耶?汝罪过多端，寿数合尽：念汝改悔，故仅降灾，以示微谴。前杀两姬，此其宿报。至邵氏何罪，而惨毒如此?鞭打之刑，已有柴生代报，可以相准;所欠一烙、二十三针，今三次止偿零数，便望病根除耶?明日又当作矣!&rdquo;醒而大惧，犹冀为妖梦之诬。食后果病，其痛倍苦。女至，刺之，随手而瘥。疑曰：&ldquo;技止此矣，病本何以不拔?请再灼之。此非烂烧不可，但恐夫人不能忍受。&rdquo;金忆梦中语，以故无难色。然呻吟忍受之际，默思欠此十九针，不知作何变症，不如一朝受尽，庶免后苦。炷尽，求女再针，女笑曰：&ldquo;针岂可以泛常施用耶?&rsquo;金曰：&ldquo;不必论穴，但烦十九刺。&rdquo;女笑不可。金请益坚，起跪榻上，女终不忍。实以梦告，女乃约略经络，刺之如数。自此平复，果不复病。弥自忏悔，临下亦无戾色。子名曰俊，秀惠绝伦。女每曰：&ldquo;此子翰苑相也。&rdquo;八岁有神童之目，十五岁以进士授翰林。是时柴夫妇年四十，如夫人三十有二三耳。舆马归宁，乡里荣之。邵翁自鬻女后，家暴富，而士林羞与为伍，至是，始有通往来者。</p><p>　　异史氏曰：&ldquo;女子狡妒，其天性然也。而为妾媵者，又复炫美弄机，以增其怒。呜呼!祸所由来矣。若以命自安，以分自守，百折而不移其志，此岂梃刃所能加乎?乃至于再拯其死，而始有悔悟之萌。呜呼!岂人也哉!如数以偿，而不增之息，亦造物之恕矣。顾以仁术作恶报，不亦傎乎!每见愚夫妇抱疴终日，即招无知之巫，任其刺肌灼肤而不敢呻，心尝怪之，至此始悟。&rdquo;</p><p>　　闽人有纳妾者，夕入妻房，不敢便去，伪解屦作登榻状。妻曰：&ldquo;去休!勿作态!&rdquo;夫尚徘徊，妻正色曰：&ldquo;我非似他家妒忌者，何必尔尔。&rdquo;夫乃去。妻独卧，辗转不得寐，遂起，往伏门外潜听之。但闻妾声隐约，不甚了了，惟&ldquo;郎罢&rdquo;二字，略可辨识。郎罢，闽人呼父也。妻听逾刻，痰厥而踣，首触扉作声。夫惊起，启户，尸倒入。呼妾火之，则其妻也。急扶灌之。目略开，即呻曰：&ldquo;谁家郎罢被汝呼!&rdquo;妒情可哂。</p><p>　　巩仙</p><p>　　巩道人，无名字，亦不知何里人。尝求见鲁王，阍人不为通。有中贵人出，揖求之，中贵见其鄙陋，逐去之;已而复来。中贵怒，且逐且扑。至无人处，道人笑出黄金二百两，烦逐者覆中贵：&ldquo;为言我亦不要见王;但闻后苑花木楼台，极人间佳胜，若能导我一游，生平足矣。&rdquo;又以白金赂逐者。其人喜，反命;中贵亦喜，引道人自后宰门入，诸景俱历。又从登楼上，中贵方凭窗，道人一推，但觉身堕楼外，有细葛绷腰，悬于空际;下视，则高深晕目，葛隐隐作断声。惧极，大号。无何，数监至，骇极。见其去地绝远，登楼共视，则葛端系棂上，欲解援之，则葛细不堪用力。遍索道人，已杳矣。束手无计，奏之鲁王，王诣视，大奇之，命楼下藉茅铺絮，将因而断之。甫毕，葛崩然自绝，去地乃不咫耳。相与失笑。王命访道士所在。闻馆于尚秀才家，往问之，则出游未复。既，遇于途，遂引见王。王赐宴坐，请作剧，道士曰：&ldquo;臣草野之夫，无他庸能。既承优宠，</p><p>　　敢献女乐为大王寿。&rdquo;遂探袖中出美人，置地上，向王稽拜已。道士命扮&ldquo;瑶池宴&rdquo;本，祝王万年。女子吊场数语。道士又出一人，自白&ldquo;王母&rdquo;。少间，董双成、许飞琼，一切仙姬，次第俱出。末有织女来谒，献天衣一袭，金彩绚烂，光映一室。王意其伪，索观之，道士急言：&ldquo;不可!&rdquo;王不听，卒观之，果无缝之衣，非人工所能制也。道士不乐曰：&ldquo;臣竭诚以奉大王，暂而假诸天孙，今则浊气所染，何以还故主乎?&rdquo;王又意歌者必仙姬，思欲留其一二，细视之，则皆宫中乐伎耳。转疑此曲，非所夙谙，问之，果茫然不自知。道士以衣置火烧之，然后纳诸袖中，再搜之，则已无矣。</p><p>　　王于是深重道士，留居府内。道士曰：&ldquo;野人之性，视宫殿如藩笼，不如秀才家得自由也。&rdquo;每至中夜，必还其所，时而坚留，亦遂宿止。辄于筵间，颠倒四时花木为戏。王问曰：&ldquo;闻仙人亦不能忘情，果否?&rdquo;对曰：&ldquo;或仙人然耳;臣非仙人，故心如枯木矣。&rdquo;一夜，宿府中，王遣少妓往试之。入其室，数呼不应，烛之，则瞑坐榻上。摇之，目一闪即复合;再摇之，齁声作矣。推之，则遂手而倒，酣卧如雷;弹其额，逆指作铁釜声。返以白王。王使刺一针，针弗入。推之，重不可摇;加十余人举掷床下，若千斤石堕地。旦而窥之，仍眠地上。醒而笑曰：&ldquo;一场恶睡，堕床下不觉耶!&rdquo;后女子辈每于其坐卧时，按之为戏，初按犹软，再按则铁石矣。</p><p>　　道士舍秀才家，恒中夜不归。尚锁其户，及旦启扉，道士已卧室中。初</p><p>　　尚与曲妓惠哥善，矢志嫁娶。惠雅善歌，弦索倾一时。鲁王闻其名，召入供奉，遂绝情好。每系念之，苦无由通。一夕，问道士：&ldquo;见惠哥否?&rdquo;答言：&ldquo;诸姬皆见，但不知其惠哥为谁。&rdquo;尚述其貌，道其年，道士乃忆之。尚求转寄一语，道士笑曰：&ldquo;我世外人，不能为君塞鸿。&rdquo;尚哀之不已。道士展其袖曰：&ldquo;必欲一见，请入此。&rdquo;尚窥之，中大如屋。伏身入，则光明洞彻，宽若厅堂;几案床榻，无物不有。居其内，殊无闷苦。道士入府，与王对弈。望惠哥至，阳以袍袖拂尘，惠哥已纳袖中，而他人不之睹也。尚方独坐凝想时，忽有美人自檐间堕，视之，惠哥也。两相惊喜，绸缪臻至。尚曰：&ldquo;今日奇缘，不可不志。请与卿联之。&rdquo;书壁上</p><p>　　曰：&ldquo;候门似海久无踪。&rdquo;惠续云：&ldquo;谁识萧郎今又逢。&rdquo;尚曰：&ldquo;袖里乾坤真个大。&rdquo;惠曰：&ldquo;离人思妇尽包容。&rdquo;书甫毕，忽有五人入，八角冠，淡红衣，认之，都与无素。默然不言，捉惠哥去。尚惊骇，不知所由。道士既归，呼之出，问其情事，隐讳不以尽言。道士微笑，解衣反袂示之。尚审视，隐隐有字迹，细裁如虮，盖即所题句也。后十数日，又求一入。前后凡三入。惠哥谓尚曰：&ldquo;腹中震动，妾甚忧之，常以紧帛束腰际。府中耳目较多，倘一朝临蓐，何处可容儿啼?烦与巩仙谋，见妾三叉腰时，便一拯救。&rdquo;尚诺之。归见道士，伏地不起。道士曳之曰：&ldquo;所言，予已了了。但请勿忧。君宗祧赖此一线，何敢不竭绵薄。但自此不必复入。我所以报君者，原不在情私也。&rdquo;后数月，道士自外入，笑曰：&ldquo;携得公子至矣。可速把襁褓来!&rdquo;尚妻最贤，年近三十，数胎而存一子;适生女，盈月而殇。闻尚言，惊喜自出。道士探袖出婴儿，酣然若寐，脐梗犹未断也。尚妻接抱，始呱呱而泣。</p><p>　　道士解衣曰：&ldquo;产血溅衣，道家最忌。今为君故，二十年故物，一旦弃之。&rdquo;尚为易衣。道士嘱曰：&ldquo;旧物勿弃却，烧钱许，可疗难产，堕死胎。&rdquo;尚从其言。居之又久，忽告尚曰：&ldquo;所藏旧衲，当留少许自用，我死后亦勿忘也。&rdquo;尚谓其言不祥。道士不言而去，入见王曰：&ldquo;臣欲死!&rdquo;王惊问之，曰：&ldquo;此有定数，亦复何言。&rdquo;王不信，强留之;手谈一局，急起，王又止之。请就外舍，从之。道士趋卧，视之已死。王具棺木，以礼葬之。尚临哭尽哀，如悟曩言盖先告之也。遗衲用催生，应如响，求者踵接于门。始犹以污袖与之;既而剪领衿，罔不效。及闻所嘱，疑妻必有产厄，断血布如掌，珍藏之。会鲁王有爱妃临盆，三日不下，医穷于术，或有以尚生告者，立召入，一剂而产。王大喜，赠白金、彩缎良厚，尚悉辞不受。王问所欲，曰：&ldquo;臣不敢言。&rdquo;再请之，顿首曰：&ldquo;如推天惠，但赐旧妓惠哥足矣。&rdquo;王召之来，问其年，曰：&ldquo;妾十八入府，今十四年矣。&rdquo;王以其齿加长，命遍呼群妓，任尚自择，尚一无所好。王笑曰：&ldquo;痴哉书生!十年前定婚嫁耶?&rdquo;尚以实对。乃盛备舆马，仍以所辞彩缎为惠哥作妆，送之出。惠所生子，名之秀生。秀者，袖也。是时年十一矣。日念仙人之恩，清明则上其墓。有久客川中者，逢道人于途，出书一卷曰：&ldquo;此府中物，来时仓猝，未暇璧返，烦寄去。&rdquo;客归，闻道人已死，不敢达王，尚代奏之。王展视，果道士所借。疑之，发其冢，空棺耳。后尚子少殇，赖秀生承继，益服巩之先知云。</p><p>　　异史氏曰：&ldquo;袖里乾坤，古人之寓言耳，岂真有之耶?抑何其奇也!中有天地、有日月，可娶妻生子，而又元催科之苦，人事之烦，则袖中虮虱，何殊桃源鸡犬哉!设容人常住，老于是乡可耳。&rdquo;</p><p>　　二商</p><p>　　莒人商姓者，兄富而弟贫，邻垣而居。康熙间，岁大凶，弟朝夕不自给。一日，日向午，尚未举火、枵腹蹀踱，无以为计。妻令往告兄，商曰：&ldquo;无益。脱兄怜我贫也，当早有以处此矣。&rdquo;妻固强之，商便使其子往，少顷，空手而返。商曰：&ldquo;何如哉!&rdquo;妻详问阿伯云何，子曰：&ldquo;伯踌躇目视伯母，伯母告我曰：&lsquo;兄弟析居，有饭各食，谁复能相顾也。&rsquo;&rdquo;夫妻无言，暂以残盎败榻，少易糠秕而生。</p><p>　　里中三四恶少，窥大商饶足，夜逾坦入。夫妻警寤，鸣盥器而号。邻人共嫉之，无援者。不得已疾呼二商，商闻嫂鸣，欲趋救，妻止之，大声对嫂</p><p>　　言曰：&ldquo;兄弟析居，有祸各受，谁复能相顾也!&rdquo;俄，盗破扉，执大商及妇，炮烙之，呼声綦惨。二商曰：&ldquo;彼固无情，焉有坐视兄死而不救者!&rdquo;率子越垣，大声疾呼。二商父子故武勇，人所畏惧，又恐惊致他援，盗乃去。视兄嫂，两股焦灼，扶榻上，招集婢仆，乃归。</p><p>　　大商虽被创，而金帛无所失，谓妻曰：&ldquo;今所遗留，悉出弟赐，宜分给之。&rdquo;妻曰：&ldquo;汝有好兄弟，不受此苦矣!&rdquo;商乃不言。二商家绝食，谓兄必有一报，久之，寂不闻。妇不能待，使子捉囊往从贷，得斗粟而返。妇怒其少，欲反之，二商止之。逾两月，贫馁愈不可支。二商曰：&ldquo;今无术可以谋生，不如鬻宅于兄。兄恐我他去，或不受券而恤焉，未可知;纵或不然，得十余金，亦可存活。&rdquo;妻以为然，遣子操券诣大商。大商告之妇，且曰：&ldquo;弟即不仁，我手足也。彼去则我孤立，不如反其券而周之。&rdquo;妻曰：&ldquo;不然、彼言去，挟我也;果尔，则适堕其谋。世间无兄弟者，便都死却耶?我高葺墙垣，亦足自固。不如受其券，从所适，亦可以广吾宅。&rdquo;计定，令二商押署券尾，付直而去。二商于是徙居邻村。</p><p>　　乡中不逞之徒，闻二商去，又攻之。复执大商，榜楚并兼，梏毒惨至，所有金资，悉以赎命。盗临去，开廪呼村中贫者，恣所取，顷刻都尽。次日，二商始闻，及奔视，则兄已昏愦不能语，开目见弟，但以手抓床席而已。少顷遂死。二商忿诉邑宰。盗首逃窜，莫可缉获。盗粟者百余人，皆里中贫民，州守亦莫如何。</p><p>　　大商遗幼子，才五岁，家既贫，往往自投叔所，数日不归;送之归，则啼不止。二商妇颇不加青眼。二商曰：&ldquo;渠父不义，其子何罪?&rdquo;因市蒸饼数枚，自送之。过数日，又避妻子，阴负斗粟于嫂，使养儿。如此以为常。又数年，大商卖其田宅，母得直足自给，二商乃不复至。后岁大饥，道殣相望，二商食指益繁，不能他顾。侄年十五，荏弱不能操业，使携篮从兄货胡饼。一夜，梦兄至，颜色惨戚曰：&ldquo;余惑于妇言，遂失手足之义。弟不念前嫌，增我汗羞。所卖故宅，今尚空闲，宜僦居之。屋后篷颗下，藏有窖金发之，可以小阜。使丑儿相从，长舌妇余甚恨之，勿顾也。&rdquo;既醒，异之。以重直啗第主，始得就，果发得五百金。从此弃贱业，使兄弟设肆廛间。侄颇慧，记算无讹，又诚悫，凡出入一锱铢，必告。二商益爱之。一日，泣为母请粟，商妻欲勿与，二商念其孝，按月廪给之。数年家益富。大商妇病死，二商亦老，乃析侄，家资割半与之。</p><p>　　异史氏曰：&ldquo;闻大商一介不轻取与，亦猖洁自好者也。然妇言是听，愦愦不置一词，恝情骨肉，卒以吝死。呜呼!亦何怪哉!二商以贫始，以素封终。为人何所长?但不甚遵阃教耳。呜呼!一行不同，而人品遂异。&rdquo;</p><p>　　沂水秀才</p><p>　　沂水某秀才，课业山中。夜有二美人入，含笑不言，各以长袖拂榻，相将坐，衣耎无声。少间，一美人起，以白绫巾展几上，上有草书三四行，亦未尝审其何词。一美人置白金一铤，可三四两许，秀才掇内袖中。美人取巾，握手笑出，曰：&ldquo;俗不可耐!&rdquo;秀才扪金，则乌有矣。丽人在坐，投以芳泽，置不顾，而金是取，是乞儿相也，尚可耐哉!狐子可儿，雅态可想。</p><p>　　友人言此，并思不可耐事，附志之：对酸俗客。市井人作文语。富贵态状。秀才装名士。旁观谄态。信口谎言不倦。揖坐苦让上下。歪诗文强人观听。财奴哭穷。醉人歪缠。作满洲调。体气若逼人语。市井恶谑。任憨儿登筵抓肴果。假人余威装模样。歪科甲谈诗文。语次频称贵戚。</p><p>　　梅女</p><p>　　封云亭，太行人。偶至郡，昼卧寓屋。时年少丧偶，岑寂之下，颇有所思。凝视间，见墙上有女子影，依稀如画，念必意想所致，而久之不动，亦不灭，异之。起视转真;再近之，俨然少女，容蹙舌伸，索环秀领，惊顾未已，冉冉欲下。知为缢鬼，然以白昼壮胆，不大畏怯。语曰：&ldquo;娘子如有奇冤，小生可以极力。&rdquo;影居然下，曰：&ldquo;萍水之人，何敢遽以重务浼君子。但泉下槁骸，舌不得缩，索不得除，求断屋梁而焚之，恩同山岳矣。&rdquo;诺之，遂灭。呼主人来，问所见状，主人言：&ldquo;此十年前梅氏故宅，夜有小偷入室，为梅所执，送诣典史。典史受盗钱五百，诬其女与通，将拘审验，女闻自经。后梅夫妻相继卒，宅归于余。客往往见怪异，而无术可以靖之。&rdquo;封以鬼言告主人。计毁舍易楹，费不资，故难之，封乃协力助作。</p><p>　　既就而复居之。梅女夜至，展谢已，喜气充溢，姿态嫣然。封爱悦之，欲与为欢。瞒然而惭曰：&ldquo;阴惨之气，非但不为君利，若此之为，则生前之垢，西江不可濯矣。会合有时，今日尚未。&rdquo;问：&ldquo;何时?&rdquo;但笑不言。封问：&ldquo;饮乎?&rdquo;答曰：&ldquo;不饮。&rdquo;封曰：&ldquo;对佳人闷眼相看，亦复何味?&rdquo;女曰：&ldquo;妾生平戏技，惟谙打马。但两人寥落，夜深又苦无局。今长夜莫遣，聊与君为交线之戏。&rdquo;封从之，促膝戟指，翻变良久，封迷乱不知所从，女辄口道而颐指之，愈出愈幻，不穷于术。封笑曰：&ldquo;此闺房之绝技。&rdquo;女曰：&ldquo;此妾自悟，但有双线，即可成文，人自不之察耳。&rdquo;更阑颇怠，强使就寝，曰：&ldquo;我阴人不寐，请自休。妾少解按摩之术，愿尽技能，以侑清梦。&rdquo;封从其请。女叠掌为之轻按，自顶及踵皆遍;手所经，骨若醉。既而握指细擂，如以团絮相触状，体畅舒不可言：擂至腰，口目皆慵;至股，则沉沉睡去矣。</p><p>　　及醒，日已向午，觉骨节轻和，殊于往日。心益爱慕，绕屋而呼之，并无响应。日夕，女始至，封曰：&ldquo;卿居何所，使我呼欲遍?&rdquo;曰：&ldquo;鬼无所，要在地下。&rdquo;问：&ldquo;地下有隙可容身乎?&rdquo;曰：&ldquo;鬼不见地，犹鱼不见水也。&rdquo;封握腕曰：&ldquo;使卿而活，当破产购致之。&rdquo;女笑曰：&ldquo;无须破产。&rdquo;戏至半夜，封苦逼之。女曰：&ldquo;君勿缠我。有浙娼爱卿者，新寓北邻，颇极风致。明夕，招与俱来，聊以自代，若何?&rdquo;封允之。次夕，果与一少妇同至，年近三十已来，眉目流转，隐含荡意。三人狎坐，打马为戏。局终，女起曰：&ldquo;嘉会方殷，我且去。&rdquo;封欲挽之，飘然已逝。两人登榻，于飞甚乐。诘其家世，则含糊不以尽道，但曰：&ldquo;郎如爱妾，当以指弹北壁，微呼曰：&lsquo;壶卢子&rsquo;，即至。三呼不应，可知不暇，勿更招也。&rdquo;天晓，入北壁隙中而去。次日，女来，封问爱卿，女曰：&ldquo;被高公子招去侑酒，以故不得来。&rdquo;因而剪烛共话。女每欲有所言，吻已启而辄止;固诘之，终不肯言，欷嘘而已。封强与作戏，四漏始去。自此二女频来，笑声彻宵旦，因而城社悉闻。</p><p>　　典史某，亦浙之世族，嫡室以私仆被黜。继娶顾氏，深相爱好，期月夭殂，心甚悼之。闻封有灵鬼，欲以问冥世之缘，遂跨马造封。封初不肯承，某力求不已。封设筵与坐，诺为招鬼妓。日及曛，叩壁而呼，三声未已，爱卿即入。举头见客，色变欲走;封以身横阻之。某审视，大怒，投以巨碗，溘然而灭。封大惊，不解其故，方将致诘。俄暗室中一老妪出，大骂曰：&ldquo;贪鄙贼!坏我家钱树子!三十贯索要偿也!&rdquo;以杖击某，中颅。某抱首而哀曰：&ldquo;此顾氏，我妻也!少年而殒，方切哀痛，不图为鬼不贞。于姥乎何与?&rdquo;妪怒曰：&ldquo;汝本浙江一无赖贼，买得条乌角带，鼻骨倒竖矣!汝居官有何黑白?袖有三百钱，便而翁也!神怒人怨，死期已迫。汝父母代哀冥司，愿以爱媳入青楼，代汝偿贪债，不知耶?&rdquo;言已，又击，某宛转哀鸣。方惊诧无从救解，旋见梅女自房中出，张目吐舌，颜色变异，近以长簪刺其耳。封惊极，以身障客。女愤不已，封劝曰：&ldquo;某即有罪，倘死于寓所，则咎在小生。请少存投鼠之忌。&rdquo;女乃曳妪曰：&ldquo;暂假余息，为我顾封郎也。&rdquo;某张皇鼠窜而去。至署，患脑痛，中夜遂毙。</p><p>　　次夜，女出笑曰：&ldquo;痛快!恶气出矣!&rdquo;问：&ldquo;何仇怨?&rdquo;女曰：&ldquo;曩已言之：受贿诬奸，衔恨已久。每欲浼君，一为昭雪，自愧无纤毫之德，故将言而辄止。适闻纷拏，窃以伺听，不意其仇人也。&rdquo;封讶曰：&ldquo;此即诬卿者耶?&rdquo;曰：&ldquo;彼典史于此，十有八年，妾冤殁十六寒暑矣。&rdquo;问：&ldquo;妪为谁?&rdquo;曰：&ldquo;老娼也。&rdquo;又问爱卿，曰：&ldquo;卧病耳。&rdquo;因冁然曰：&ldquo;妾昔谓会合有期，今真不远矣。君尝愿破家相赎，犹记否?&rdquo;封曰：&ldquo;今日犹此心也。&rdquo;女曰：&ldquo;实告君：妾殁日，已投生延安展孝廉家。徒以大怨未伸，故迁延于是。请以新帛作鬼囊，俾妾得附君以往，就展氏求婚，计必允谐。&rdquo;封虑势分悬殊，恐将不遂。女曰：&ldquo;但去无忧。&rdquo;封从其言。女嘱曰：&ldquo;途中慎勿相唤;待合卺之夕，以囊挂新人首，急呼曰：&lsquo;勿忘勿忘!&rsquo;&rdquo;封诺之。才启囊，女跳身已入。</p><p>　　携至延安，访之，果有展孝廉，生一女，貌极端好，但病痴，又常以舌出唇外，类犬喘日。年十六岁，无问名者，父母忧念成痗。封到门投刺，具通族阀。既退，托媒。展喜，赘封于家。女痴绝，不知为礼，使两婢扶曳归所。群婢既去，女解衿露乳，对封憨笑。封覆囊呼之，女停眸审顾，似有疑思。封笑曰：&ldquo;卿不识小生耶?&rdquo;举之囊而示之。女乃悟，急掩衿，喜共燕笑。诘旦，封入谒岳。展慰之曰：&ldquo;痴女无知，既承青眷，君倘有意，家中慧婢不乏，仆不靳相赠。&rdquo;封力辨其不痴，展疑之。无何，女至，举止皆佳，因大惊异。女但掩口微笑。展细诘之，女进退而惭于言，封为略述梗概。展大喜，爱悦逾于平时。使子大成与婿同学，供给丰备。年余，大成渐厌薄之，因而郎舅不相能，厮仆亦刻疵其短。展惑于浸润，礼稍懈。女觉之，谓封曰：&ldquo;岳家不可久居;凡久居者，尽阘茸也。及今未大决裂，宜速归!&rdquo;封然之，告展。展欲留女，女不可。父兄尽怒，不给舆马，女自出妆资贳马归。后展招令归宁，女固辞不往。后封举孝廉，始通庆好。</p><p>　　异史氏曰：&ldquo;官卑者愈贪，其常情然乎?三百诬奸，夜气之牿亡尽矣。夺嘉偶，入青楼，卒用暴死。吁!可畏哉!&rdquo;康熙甲子，贝丘典史最贪诈，民咸怨之。忽其妻被狡者诱与偕亡。或代悬招状云：&ldquo;某官因自己不慎，走失夫人一名。身无余物，止有红绫七尺，包裹元宝一枚，翘边细纹，并无阙坏。&rdquo;亦风流之小报。</p><p>　　郭秀才</p><p>　　东粤士人郭某，暮自友人归，入山迷路，窜榛莽中。更许，闻山头笑语，急趋之，见十余人，藉地饮。望见郭，哄然曰：&ldquo;坐中正欠一客，大佳，大佳!&rdquo;郭既坐，见诸客半儒巾，便请指迷。一人笑曰：&ldquo;君真酸腐!舍此明月不赏，何求道路?&rdquo;即飞一觥来。郭饮之，芳香射鼻，一引遂尽。又一人持壶倾注。郭故善饮，又复奔驰吻燥，一举十觞。众人赞曰：&ldquo;豪哉!真吾友也!&rdquo;郭放达喜谑，能学禽语，无不酷肖。离坐起溲，窃作燕子鸣。众疑曰：&ldquo;半夜何得此耶?&rdquo;又效杜鹃，众益疑。郭坐，但笑不言。方纷议间，郭回首为鹦鹉鸣曰：&ldquo;郭秀才醉矣，送他归也!&rdquo;众惊听，寂不复闻;少顷，又作之。既而悟其为郭，始大笑。皆撮口从学，无一能者。一人曰：&ldquo;可惜青娘子未至。&rdquo;又一人曰：&ldquo;中秋还集于此，郭先生不可不来。&rdquo;郭敬诺。一人起曰：&ldquo;客有绝技，我等亦献踏肩之戏，若何?&rdquo;于是哗然并起。前一人挺身矗立;即有一人飞登肩上，亦矗立;累至四人，高不可登;继至者，攀肩踏臂，如缘梯状。十余人，顷刻都尽，望之可接霄汉。方惊顾间，挺然倒地，化为修道一线。郭骇立良久，遵道得归。翼日腹大痛，溺绿色，似铜青，着物能染，亦无潮气，三日乃已。往验故处，则肴骨狼藉，四围丛莽，并无道路。至中秋，郭欲赴约，朋友谏止之。设斗胆再往一会青娘子，必更有异，惜乎其见之摇也!</p><p>　　死僧</p><p>　　某道士，云游日暮，投止野寺。见僧房扃闭，遂藉蒲团，趺坐廊下。夜既静，闻启阖声，旋见一僧来，浑身血污，目中若不见道士，道士亦若不见之。僧直入殿，登佛座，抱佛头而笑，久之乃去。及明，视室，门扃如故。怪之，入村道所见。众如寺，发扃验之，则僧杀死在地，室中席箧掀腾，知为盗劫。疑鬼笑有因;共验佛首，见脑后有微痕，勚诓厝嘟稹Ｋ煊靡栽嶂</p><p>　　异史氏曰：&ldquo;谚有之：&lsquo;财连于命&rsquo;。不虚哉!夫人俭啬封殖，以予所不知谁何之人，亦已痴矣;况僧并不知谁何之人而无之哉!生不肯享，死犹顾而笑之，财奴之可叹如此。佛云：&lsquo;一文将不去，谁有孽随身。&rsquo;其僧之谓夫!&rdquo;</p><p>　　阿英</p><p>　　甘玉，字璧人，庐陵人，父母早丧。遗弟珏，字双壁，始五岁，从兄鞠养。玉性友爱，抚弟如子。后珏渐长，丰姿秀出，又惠能文。玉益爱之，每曰：&ldquo;吾弟表表，不可以无良匹。&rdquo;然简拔过刻，姻卒不就。</p><p>　　适读书匡山僧寺，夜初就枕，闻窗外有女子声。窥之，见三四女郎席地坐，数婢陈设酒，皆殊色也。一女曰：&ldquo;秦娘子，阿英何不来?&rdquo;下坐者曰：&ldquo;昨自函谷来，被恶人伤右臂，不能同游，方用恨恨。&rdquo;一女曰：&ldquo;前宵一梦大恶，今犹汗悸。&rdquo;下坐者摇手曰：&ldquo;莫道，莫道!今宵姊妹欢会，言之吓人不快。&rdquo;女笑曰：&ldquo;婢子何胆怯尔尔!便有虎狼衔去耶?若要勿言，须歌一曲为娘行侑酒。&rdquo;女低吟曰：&ldquo;闲阶桃花取次开，昨日踏青小约未应乖。付嘱东邻女伴少待莫相催，着得凤头鞋子即当来。&rdquo;吟罢，一座无不叹赏。</p><p>　　谈笑间，忽一伟丈夫岸然自外入，鹘睛荧荧，其貌狞丑。众啼曰：&ldquo;妖至矣!&rdquo;仓卒哄然，殆如鸟散。惟歌者婀娜不前，被执哀啼，强与支撑。丈夫吼怒，龁手断指，就便嚼食。女郎踣地若死。玉怜恻不可复忍，乃急袖剑拔关出，挥之，中股;股落，负痛逃去。扶女入室，面如尘土，血淋衿袖，验其手，则右拇断矣，裂帛代裹之。女始呻曰：&ldquo;拯命之德，将何以报?&rdquo;玉自初窥时，心已隐为弟谋，因告以意。女曰：&ldquo;狼疾之人，不能操箕帚矣。当别为贤仲图之。&rdquo;诘其姓氏，答：&ldquo;秦氏。&rdquo;玉乃展衾，俾暂休养，自乃袱被他所。晓而视之，则床已空，意其自归。而访察近村，殊少此姓;广托戚朋，并无确耗。归与弟言，悔恨若失。珏一日偶游涂野，遇一二八女郎，姿致娟娟，顾之微笑，似将有言。因以秋波四顾而后问曰：&ldquo;君甘家二郎否?&rdquo;曰：&ldquo;然。&rdquo;曰：&ldquo;君家尊曾与妾有婚姻之约，何今日欲背前盟，另订秦家?&rdquo;珏云：&ldquo;小生幼孤，夙好都不曾闻，请言族阀，归当问兄。&rdquo;女曰：&ldquo;无须细道，但得一言，妾当自至。&rdquo;珏以未禀兄命为辞，女笑曰：&ldquo;騃郎君!遂如此怕哥子耶?妾陆氏，居东山望村。三日内，当候玉音。&rdquo;乃别而去。珏归，述诸兄嫂。兄曰：&ldquo;此大谬语!父殁时，我二十余岁，倘有是说，那得不闻?&rdquo;又以其独行旷野，遂与男儿交语，愈益鄙之。因问其貌，珏红彻面颈，不出一言。嫂笑曰：&ldquo;想是佳人。&rdquo;玉曰：&ldquo;童子何辨妍媸?纵美，必不及秦;待秦氏不谐，图之未晚。&rdquo;珏默而退。</p><p>　　逾数日，玉在途，见一女子零涕前行，垂鞭按辔而微睨之，人世殆无其匹。使仆诘焉，答：&ldquo;我旧许甘家二郎;因家贫远徙，遂绝耗问。近方归，复闻郎家二三其德，背弃前盟。往问伯伯甘璧人，焉置妾也?&rdquo;玉惊喜曰</p><p>　　：&ldquo;甘璧人，即我是也。先人曩约，实所不知。去家不远，请即归谋。&rdquo;乃下骑授辔，步御以归。女自言：&ldquo;小字阿英，家无昆季，惟外姊秦氏同居。&rdquo;始悟丽者即其人也。玉欲告诸其家，女固止之。窃喜弟得佳妇，然恐其佻达招议。久之，女殊矜庄，又娇婉善言。母事嫂，嫂亦雅爱慕之。</p><p>　　值中秋，夫妻方狎宴，嫂招之，珏意怅惘。女遣招者先行，约以继至;而端坐笑言良久，殊无去志。珏恐嫂待久，故连促之。女但笑，卒不复去。质旦，晨妆甫竟，嫂自来抚问：&ldquo;夜来相对，何尔怏怏?&rdquo;女微哂之。珏觉有异，质对参差，嫂大骇：&ldquo;苟非妖物，何得有分身术?&rdquo;玉亦惧，隔帘而告之曰：&ldquo;家世积德，曾无怨仇。如其妖也，请速行，幸勿杀吾弟!&rdquo;女腼然曰：&ldquo;妾本非人，只以阿翁夙盟，故秦家姊以此劝驾。自分不能育男女，尝欲辞去，所以恋恋者，为兄嫂待我不薄耳。今既见疑，请从此诀。&rdquo;转眼化为鹦鹉，翩然逝矣。</p><p>　　初，甘翁在时，蓄一鹦鹉甚慧，尝自投饵。时珏四五岁，问：&ldquo;饲鸟何为?&rdquo;父戏曰：&ldquo;将以为汝妇。&rdquo;间鹦鹉乏食，则呼珏云：&ldquo;不将饵去，饿煞媳妇矣!&rdquo;家人亦皆以此为戏。后断锁亡去。始悟旧约云即此也。然珏明知非人，而思之不置;嫂悬情犹切，旦夕啜泣。玉悔之而无如何。</p><p>　　后二年为弟聘姜氏女，意终不自得。有表兄为粤司李，玉往省之，久不归。适土寇为乱，近村里落，半为丘墟。珏大惧，率家人避山谷。山上男女颇杂，都不知其谁何。忽闻女子小语，绝类英，嫂促珏近验之，果英。珏喜极，捉臂不释，女乃谓同行者曰：&ldquo;姊且去，我望嫂嫂来。&rdquo;既至，嫂望见悲哽。女慰劝再三，又谓：&ldquo;此非乐土。&rdquo;因劝令归。众惧寇至，女固言：&ldquo;不妨。&rdquo;乃相将俱归。女撮土拦户，嘱安居勿出，坐数语，反身欲去。嫂急握其腕，又令两婢捉左右足，女不得已，止焉。然不甚归私室;珏订之三四，始为之一往。嫂每谓新妇不能当叔意。女遂早起为姜理妆，梳竟，细匀铅黄，人视之，艳增数倍;如此三日，居然丽人。嫂奇之，因言：&ldquo;我又无子。欲购一妾，姑未遑暇。不知婢辈可涂泽否?&rdquo;女曰：&ldquo;无人不可转移，但质美者易为力耳。&rdquo;遂遍相诸婢，惟一黑丑者，有宜男相。乃唤与洗濯，已而以浓粉杂药末涂之，如是三日，面赤渐黄;四七日，脂泽沁入肌理，居然可观。日惟闭门作笑，并不计及兵火。</p><p>　　一夜，噪声四起，举家不知所谋。俄闻门外人马鸣动，纷纷俱去。既明，始知村中焚掠殆尽;盗纵群队穷搜，凡伏匿岸穴者，悉被杀掳。遂益德女，目之以神。女忽谓嫂曰：&ldquo;妾此来，徒以嫂义难忘，聊分离乱之忧。阿伯行至，妾在此，如谚所云，非李非桃，可笑人也。我姑去，当乘间一相望耳。&rdquo;嫂问：&ldquo;行人无恙乎?&rdquo;曰：&ldquo;近中有大难。此无与他人事，秦家姊受恩奢，意必报之，固当无妨。&rdquo;嫂挽之过宿，未明已去。玉自东粤归，闻乱，兼程进。途遇寇，主仆弃马，各以金束腰间，潜身丛棘中。一秦吉了飞集棘上，展翼覆之。视其足，缺一指，心异之。俄而群盗四合，绕莽殆遍，似寻之。二人气不敢息。盗既散，鸟始翔去。既归，各道所见。始知秦吉了即所救丽者也。</p><p>　　后值玉他出不归，英必暮至;计玉将归而早出。珏或会于嫂所，间邀之，则诺而不赴。一夕，玉他往，珏意英必至;潜伏候之。未几，英果来，暴起，要遮而归于室。女曰：&ldquo;妾与君情缘已尽，强合之，恐为造物所忌。少留有余，时作一面之会，如何?&rdquo;珏不听，卒与狎。天明，诣嫂，嫂怪之。女笑云：&ldquo;中途为强寇所劫，劳嫂悬望矣。&rdquo;数语趋出。</p><p>　　居无何，有巨狸衔鹦鹉经寝门过。嫂骇绝，固疑是英。时方沐，辍洗急号，群起噪击，始得之。左翼沾血，奄存余息。把置膝头，抚摩良久，始渐醒。自以喙理其翼。少选，飞绕中室，呼曰：&ldquo;嫂嫂，别矣!吾怨珏也!&rdquo;振翼遂去，不复来。</p><p>　　橘树</p><p>　　陕西刘公，为兴化令，有道士来献盆树，视之，则小橘细裁如指，摈弗受。刘有幼女，时六七岁，适值初度。道士云：&ldquo;此不足供大人清玩，聊祝女公子福寿耳。&rdquo;乃受之。女一见，不胜爱悦，置诸闺闼，朝夕护之惟恐伤。刘任满，橘盈把矣，是年初结实。简装将行，以橘重赘，谋弃之。女抱树娇啼。家人绐之曰：&ldquo;暂去，且将复来。&rdquo;女信之，涕始止。又恐为大力者负之而去，立视家人移栽墀下，乃行。</p><p>　　女归，受庄氏聘。庄丙戌登进士，释褐为兴化令，夫人大喜。窃意十余年，橘不复存;及至。则橘已十围，实累累以千计。问之故役，皆云：&ldquo;刘公去后，橘甚茂而不实，此其初结也。&rdquo;更奇之。庄任三年，繁实不懈;第四年，憔悴无少华。夫人曰：&ldquo;君任此不久矣。&rdquo;至秋，果解任。</p><p>　　异史氏曰：&ldquo;橘其有夙缘于女与?何遇之巧也。其实也似感恩，其不华也似伤离。物犹如此，而况于人乎?&rdquo;</p><p>　　牛成章</p><p>　　牛成章，江西之布商也。娶郑氏，生子、女各一。牛三十三岁病死。子名忠。时方十二;女八九岁而已。母不能贞，货产入囊，改醮而去，遗两孤，难以存济。有牛从嫂，年已六帙，贫寡无归，送与居处。数年，妪死，家益替。而忠渐长，思继父业而苦无资。妹适毛姓，毛富贾也，女哀婿假数十金付兄。兄从人适金陵，途中遇寇，资斧尽丧，飘荡不能归。偶趋典肆，见主肆者绝类其父，出而潜察之，姓字皆符，骇异不谕其故。惟日流连其旁，以窥意旨，而其人亦略不顾问。如此三日，觇其言笑举止，真父无讹。即又不敢拜识，乃自陈于群小，求以同乡之故，进身为佣。立券已，主人视其里居、姓氏，似有所动，问所从来。忠泣诉父名，主人怅然若失，久之，问：&ldquo;而母无恙乎?&rdquo;忠又不敢谓父死，婉应曰：&ldquo;我父六年前经商不返，母醮而去。幸有伯母抚育，不然，葬沟渎久矣。&rdquo;主人惨然曰：&ldquo;我即是汝父也。&rdquo;于是握手悲哀。又导入参其后母。后母姬，年三十余，无出，得忠喜，设宴寝门。</p><p>　　牛终欷殹静焕郑从还楣世铩Ｆ蘼撬林蟹θ耍手怪ＥＤ寺首蛹屠硭廖瘛＞又拢艘灾罴樱∽拔鞴椤＜缺穑沂狄愿杆栏婺福舜缶裕&ldquo;彼负贩于此，曩所与交好者，留作当商，娶我已六年矣，何言死耶?&rdquo;忠又细述之。相与疑念，不谕其由。逾一昼夜，而牛已返，携一妇人，头如蓬葆，忠视之，则其所生母也。牛摘耳顿骂：&ldquo;何弃吾儿!&rdquo;妇慑伏不敢少动。牛以口龁其项，妇呼忠曰：&ldquo;儿救吾!儿救吾!&rdquo;忠大不忍，横身蔽鬲其间。牛犹忿怒，妇已不见。众大惊，相哗以鬼。旋视牛，颜色惨变，委衣于地，化为黑气，亦寻灭矣。母子骇叹，举衣冠而瘗之。忠席父业，富有万金。后归家问之，则嫁母于是日死，一家皆见牛成章云。</p><p>　　青娥</p><p>　　霍桓，字匡九，晋人也。父官县尉，早卒。遗生最幼，聪惠绝人，十一岁，以神童入泮。而母过于爱惜，禁不令出庭户，年十三尚不能辨叔伯甥舅焉。</p><p>　　同里有武评事者，好道，入山不返。有女青娥，年十四，美异常伦。幼时窃读父书，慕何仙姑之为人，父既隐，立志不嫁，母无奈之。一日，生于门外瞥见之。童子虽无知，只觉爱之极，而不能言;直告母，使委禽焉。母知其不可，故难之，生郁郁不自得。母恐拂儿意，遂托往来者致意武，果不谐。</p><p>　　生行思坐筹，无以为计。会有一道士在门，手握小镵，长裁尺许，生借阅一过，问</p><p>　　曰：&ldquo;将何用?&rdquo;答云：&ldquo;此劚药之具，物虽微，坚石可入。&rdquo;生未深信。道士即以斫墙上石，应手落如腐。生大异之，把玩不释于手，道士笑曰：&ldquo;公子爱之，即以奉赠。&rdquo;生大喜，酬之以钱，不受而去。持归，历试砖石，略无隔阂。顿念穴墙则美人可见，而不知其非法也。更定，逾垣而出，直至武第，凡穴两重垣，始达中庭。见小厢中，尚有灯火，伏窥之，则青娥卸晚装矣。少顷，烛灭，寂无声，穿墉入，女已熟眠。轻解双履，悄然登榻，又恐女郎惊觉，必遭呵逐，遂潜伏绣褶之侧，略闻香息，心愿窃慰。而半夜经营，疲殆颇甚，少一合眸，不觉睡去。女醒，闻鼻气休休，开目，见穴隙亮入。大骇，暗中拔关轻出，敲窗唤家人妇，共爇火操杖以往。则见一总角书生，酣眠绣榻，细审，识为霍生。推之始觉，遽起，目灼灼如流星，似亦不大畏惧，但腼然不作一语。众指为贼，恐呵之。始出涕曰：&ldquo;我非贼，实以爱娘子故，愿以近芳泽耳。&rdquo;众又疑穴数重垣，非童子所能者。生出镵以言异，共试之，骇绝，讶为神授。将共告诸夫人，女俯首沉思，意似不以为可。众窥知女意，因曰：&ldquo;此子声名门第，殊不辱玷。不如纵之使去，俾复求媒焉。诘旦，假盗以告夫人，如何也?&rdquo;女不答。众乃促生行。生索镵，共笑曰：&ldquo;騃儿童!犹不忘凶器耶?&rdquo;生觑枕边，有凤钗一股。阴纳袖中。已为婢子所窥，急白之，女不言亦不怒。一媪拍颈曰：&ldquo;莫道他騃若，意念乖绝也。&rdquo;乃曳之，仍自窦中出。</p><p>　　既归，不敢实告母，但嘱母复媒致之。母不忍显拒，惟遍托媒氏，急为别觅良姻。青娥知之，中情皇急，阴使腹心者风示媪。媪悦，托媒往。会小婢漏泄前事，武夫人辱之，不胜恚愤。媒至，益触其怒，以杖画地，骂生并及其母。媒惧窜归，具述其状。生母亦怒曰：&ldquo;不肖儿所为，我都梦梦。何遂以无礼相加!当交股时，何不将荡儿淫女一并杀却?&rdquo;由是见其亲属，辄便披诉。女闻，愧欲死，武夫人大悔，而不能禁之使勿言也。女阴使人婉致生母，且矢之以不他，其词悲切。母感之，乃不复言，而论亲之媒，亦遂辍矣。</p><p>　　会秦中欧公宰是邑，见生文，深器之，时召入内署，极意优宠。一日，问生：&ldquo;婚乎?&rdquo;答言：&ldquo;未。&rdquo;细诘之，对曰：&ldquo;夙与故武评事女小有盟约，后以微嫌，遂致中寝。&rdquo;问：&ldquo;有愿之否?&rdquo;生腼然不言。公笑曰：&ldquo;我当为子成之。&rdquo;即委县尉教谕，纳币于武。夫人喜，婚乃定，逾岁，娶归。女入门，乃以镵掷地曰：&ldquo;此寇盗物，可将去!&rdquo;生笑曰：&ldquo;勿忘媒妁。&rdquo;珍佩之，恒不去身。女为人温良寡默，一日三朝其母，余惟闭门寂坐，不甚留心家务。母或以吊庆他往，则事事经纪，罔不井井。年余，生一子孟仙，一切委之乳保，似亦不甚顾惜。又四五年，忽谓生曰：&ldquo;欢爱之缘，于兹八载。今离长会短，可将奈何!&rdquo;生惊问之，即已默默，盛妆拜母，返身入室。追而诘之，则仰眠榻上而气绝矣。母子痛悼，购良材而葬之。母已衰迈，每每抱子思母，如摧肺肝，由是遘病，遂惫不起。逆害饮食，但思鱼羹，而近地则无，百里外始可购致。时厮骑皆被差遣，生性纯孝，急不可待，怀资独往，昼夜无停趾。返至山中，日已沉冥，两足跋骑，步不能咫。后一叟至，问曰：&ldquo;足得毋泡乎?&rdquo;生唯唯。叟便曳坐路隅，敲石取火，以纸裹药末，熏生两足讫。试使行，不惟痛止，兼益矫健。感极申谢，叟问：&ldquo;何事汲汲?&rdquo;答以母病，因历道所由。叟问：&ldquo;何不另娶?&rdquo;答云：&ldquo;未得佳者。&rdquo;叟遥指山村曰：&ldquo;此处有一佳人，倘能从我去，仆当为君作伐。&rdquo;生辞以母病待鱼，姑不遑暇。叟乃拱手，约以异日入村，但问老王，乃别而去。生归，烹鱼献母，母略进，数日寻瘳。乃命仆马往寻叟，至旧处，迷村所在。周章逾时，夕暾渐坠，山谷甚杂，又不可以极望。乃与仆上山头，以瞻里落;而山径崎岖，苦不可复骑，跋履而上，昧色笼烟矣。蹀躞四望，更无村落。方将下山，而归路已迷，心中燥火如烧。荒窜间，冥堕绝壁，幸数尺下有一线荒台，坠卧其上，阔仅容身，下视黑不见底。惧极，不敢少动。又幸崖边皆生小树，约体如栏。</p><p>　　移时，见足傍有小洞口，心窃喜，以背着石，螬行而入。意稍稳，冀天明可以呼救。少顷，深处有光如星点。渐近之，约三四里许，忽睹廊舍，并无釭烛，而光明若昼。一丽人自房中出，视之，则青娥也。见生，惊曰：&ldquo;郎何能来?&rdquo;生不暇陈，抱祛呜恻。女劝止之，问母及儿，生悉述苦况，女亦惨然。生曰：&ldquo;卿死年余，此得无冥间耶?&rdquo;女曰：&ldquo;非也，此乃仙府。曩时非死，所瘗，一竹杖耳。郎今来，仙缘有分也。&rdquo;因导令朝父，则一修髯丈夫，坐堂上，生趋拜。女</p><p>　　曰：&ldquo;霍郎来。&rdquo;翁惊起，握手略道平素。曰：&ldquo;婿来大好，分当留此。&rdquo;生辞以母望，不能久留。翁曰：&ldquo;我亦知之。但迟三数日，即亦何伤。&rdquo;乃饵以肴酒，即令婢设榻于西堂，施锦裀焉。生既退，约女同榻寝，女却之曰：&ldquo;此何处，可容狎亵?&rdquo;生捉臂不舍。窗外婢子笑声嗤然，女益惭。方争拒间，翁入，叱曰：&ldquo;俗骨污吾洞府!宜即去!&rdquo;生素负气，愧不能忍，作色曰：&ldquo;儿女之情，人所不免，长者何当伺我?无难即去，但令女须便将去。&rdquo;翁无辞，招女随之，启后户送之，赚生离门，父子阖扉去。回首峭壁镵岩，无少隙缝，只影茕茕，罔所归适。视天上斜月高揭，星斗已稀。怅怅良久，悲已而恨，面壁叫号，迄无应者。愤极，腰中出镵，凿石攻进，瞬息洞入三四尺许。隐隐闻人语曰：&ldquo;孽障哉!&rdquo;生奋力凿益急。忽洞底豁开二扉，推娥出曰：&ldquo;可去，可去!&rdquo;壁即复合。女怨曰：&ldquo;既爱我为妇，岂有待丈人如此者?是何处老道士，授汝凶器，将人缠混欲死?&rdquo;生得女，意愿已慰，不复置辩，但忧路险难归。女折两枝，各跨其一即化为马，行且驶，俄顷至家。时失生已七日矣。初，生之与仆相失也，觅之不得，归而告母。母遣人穷搜山谷，并无踪绪。正忧惶所，闻子自归，欢喜承迎。举首见妇，几骇绝。生略述之，母益忻慰。女以形迹诡异，虑骇物听，求即播迁，母从之。异郡有别业，刻期徙往，人莫之知。</p><p>　　偕居十八年，生一女，适同邑李氏。后母寿终。女谓生曰：&ldquo;吾家茅田中，有雉</p><p>　　(艹孢)八卵，其地可葬，汝父子扶榇归窆。儿已成立，宜即留守庐墓，无庸复来。&rdquo;生从其言，葬后自返。月余，孟仙往省之，而父母俱杳。问之老奴，则云：&ldquo;赴葬未还。&rdquo;心知其异，浩叹而已。</p><p>　　孟仙文名甚噪，而困于场屋，四旬不售。后以拔贡入北闱，遇同号生，年可十七八，神采俊逸，爱之。视其卷，注顺天廪生霍仲仙。瞪目大骇，因自道姓名。仲仙亦异之，便问乡贯，孟悉告之。仲仙喜曰：&ldquo;弟赴都时，父嘱文场中如逢山右霍姓者，吾族也，宜与款接，今果然矣。顾何以名字相同如此?&rdquo;孟仙因诘高、曾，并严、慈姓讳，已而惊曰：&ldquo;是我父母也!&rdquo;仲仙疑年齿之不类。孟仙曰：&ldquo;我父母皆仙人，何可以貌信其年岁乎?&rdquo;因述往迹，仲仙始信。</p><p>　　场后不暇休息，命驾同归。才到门，家人迎告，是夜失太翁及夫人所在。两人大惊。仲仙入而询诸妇，妇言：&ldquo;昨夕尚共杯酒，母谓：&lsquo;汝夫妇少不更事。明日大哥来，吾无虑矣。&rsquo;早旦入室，则阒无人矣。&rdquo;兄弟闻之，顿足悲哀。仲仙犹欲追觅，孟仙以为无益，乃止。是科仲领乡荐。以晋中祖墓所在，从兄而归。犹冀父母尚在人间，随在探访，而终无踪迹矣。</p><p>　　异史氏曰：&ldquo;钻穴眠榻，其意则痴;凿壁骂翁，其行则狂;仙人之撮合之者，惟欲以长生报其孝耳。然既混迹人间，狎生子女，则居而终焉，亦何不可?乃三十年而屡弃其子，抑独何哉?异已!&rdquo;</p><p>　　镜听</p><p>　　益都郑氏兄弟，皆文学士。大郑早知名，父母尝过爱之，又因子并及其妇;二郑落拓，不甚为父母所欢，遂恶次妇，至不齿礼。冷暖相形，颇存芥蒂。次妇每谓二郑：&ldquo;等男子耳，何遂不能为妻子争气?&rdquo;遂摈弗与同宿。于是二郑感愤，勤心锐思，亦遂知名。父母稍稍优顾之，然终杀于兄。</p><p>　　次妇望夫甚切，是岁大比，窃于除夜以镜听卜。有二人初起，相推为戏，云：&ldquo;汝也凉凉去!&rdquo;妇归，凶吉不可解，亦置之。闱后，兄弟皆归。时暑气犹盛，两妇在厨下炊饭饷耕，其热正苦。忽有报骑登门，报大郑捷，母入厨唤大妇曰：&ldquo;大男中式矣!汝可凉凉去。&rdquo;次妇忿恻，泣且炊。俄又有报二郑捷者，次妇力掷饼杖而起，曰：&ldquo;侬也凉凉去!&rdquo;此时中情所激，不觉出之于口;既而思之，始知镜听之验也。</p><p>　　异史氏曰：&ldquo;贫穷则父母不子，有以也哉!庭帏之中，固非愤激之地;然二郑妇激发男儿，亦与怨望无赖者殊不同科。投杖而起，真千古之快事也!&rdquo;</p><p>　　牛</p><p>　　陈华封，蒙山人。以盛暑烦热，枕藉野树下。忽一人奔波而来，首着围领，疾趋树阴，掬石而</p><p>　　座，挥扇不停，汗下如流沈。陈起座，笑曰：&ldquo;若除围领，不扇可凉。&rdquo;客曰：&ldquo;脱之易，再着难也。&rdquo;就与倾谈，颇极蕴藉。既而曰：&ldquo;此时无他想，但得冰浸良酝，一道冷芳，度下十二重楼，暑气可消一半。&rdquo;陈笑曰：&ldquo;此愿易遂，仆当为君偿之。&rdquo;因握手曰：&ldquo;寒舍伊迩，请即迂步。&rdquo;客笑而从之。</p><p>　　至家，出藏酒于石洞，其凉震齿。客大悦，一举十觥。日已就暮，天忽雨，于是张灯于室，客乃解除领巾，相与磅礴。语次，见客脑后时漏灯光，疑之。无何，客酩酊，眠榻上。陈移灯窃窥之，见耳后有巨穴，盏大，数道厚膜，间鬲如棂;棂外软革垂蔽，中似空空。骇极，潜抽髻簪，拨膜觇之，有一物状类小牛，随手飞出，破窗而去。益骇，不敢复拨。方欲转步，而客已醒。惊曰：&ldquo;子窥见吾隐矣!放牛出，将为奈何?&rdquo;陈拜诘其故，客曰：&ldquo;今已若此，尚复何讳。实相告：我六畜瘟神耳。适所纵者牛，恐百里内牛无种矣。&rdquo;陈故以养牛为业，闻之大恐，拜求术解。客曰：&ldquo;余且不免于罪，其何术之能解?惟苦参散最效，其广传此方，勿存私念可也。&rdquo;言已，谢别出门，又掬土堆壁龛中，曰：&ldquo;每用一合亦效。&rdquo;拱不复见。居无何，牛果病，瘟疫大作。陈欲专利，秘其方，不肯传，惟传其弟。弟试之神验。而陈自锉啖牛，殊罔所效。有牛两百蹄躈，倒毙殆尽;遗老牝牛四五头，亦逡巡就死。中心懊恼，无所用力。忽忆龛中掬土，念未必效，姑妄投之，经夜，牛乃尽起。始悟药之不灵，乃神罚其私也。后数年，牝牛繁育，渐复其故。</p><p>　　金姑夫</p><p>　　会稽有梅姑祠。神故马姓，族居东莞，未嫁而夫早死，遂矢志不醮，三旬而卒。族人祠之，谓之梅姑。</p><p>　　丙申，上虞金生，赴试经此，入庙徘徊，颇涉冥想。至夜，梦青衣来，传梅姑命招之。从去，入祠，梅姑立候檐下，笑曰：&ldquo;蒙君宠顾，实切依恋。不嫌陋拙，愿以身为姬侍。&rdquo;金唯唯。梅姑送之曰：&ldquo;君且去。设座成，当相迓耳。&rdquo;醒而恶之。是夜，居人梦梅姑曰：&ldquo;上虞金生，今为吾婿，宜塑其像。&rdquo;诘村人语梦悉同。族长恐玷其贞，以故不从，未几一家俱病。大惧，为肖像于左。既成，金生告妻子曰：&ldquo;梅姑迎我矣。&rdquo;衣冠而死。妻痛恨，诣祠指女像秽骂;又升座批颊数四，乃去。今马氏呼为金姑夫。</p><p>　　异史氏曰：&ldquo;未嫁而守，不可谓不贞矣。为鬼数百年，而始易其操，抑何其无耻也?大抵贞魂烈魄，未必即依于土偶;其庙貌有灵，惊世而骇俗者，皆鬼狐凭之耳。&rdquo;</p><p>　　仙人岛</p><p>　　王勉，字黾斋，灵山人。有才思，屡冠文场，心气颇高，善诮骂，多所凌折。偶遇一道士，视之曰：&ldquo;子相极贵，然被&lsquo;轻薄孽&rsquo;折除几尽。以子智慧，若反身修道，尚可登仙籍。&rdquo;王嗤曰：&ldquo;福泽诚不可知，然世上岂有仙人!&rdquo;道士曰：&ldquo;子何见之卑?无他求，即我便是仙耳。&rdquo;王乃益笑其诬。道士曰：&ldquo;我何足异。能从我去，真仙数十，可立见之。&rdquo;问：&ldquo;在何处?&rdquo;曰：&ldquo;咫尺耳。&rdquo;遂以杖夹股间，即以一头授生，令如己状。嘱合眼，呵曰：&ldquo;起!&rdquo;觉杖粗如五斗囊，凌空翕飞，潜扪之，鳞甲齿齿焉。骇惧，不敢复动。移时，又呵曰：&ldquo;止!&rdquo;即抽杖去，落巨宅中，重楼延阁，类帝王居。有台高丈余，台上殿十一楹，弘丽无比。道士曳客上，即命童子设筵招宾。殿上列数十筵，铺张炫目。道士易盛服以伺。少顷诸客自空中来，所骑或龙、或虎、或鸾凤，不一类。又各携乐器。有女子，有丈夫，有赤其两足。中独一丽者，跨彩凤，宫样妆束，有侍儿代抱乐具，长五尺以来，非琴非瑟，不知其名。酒既行，珍肴杂错，入口甘芳，并异常馐。王默然寂坐，惟目注丽者，然心爱其人，而又欲闻其乐，窃恐其终不一弹。酒阑，一叟倡言曰：&ldquo;蒙崔真人雅召，今日可云盛会，自宜尽欢。请以器之同者，共队为曲。&rdquo;于是各合配旅。丝竹之声，响彻云汉。独有跨凤者，乐伎无偶。群声既歇，侍儿始启绣囊，横陈几上。女乃舒玉腕，如掐筝状，其亮数倍于琴，烈足开胸，柔可荡魄。弹半炊许，合殿寂然，无有咳者。既阕，铿尔一声，如击清磬。共赞曰：&ldquo;云和夫人绝技哉!&rdquo;大众皆起告别，鹤唳龙吟，一时并散。</p><p>　　道士设宝榻，锦衾备生寝处。王初睹丽人，心情已动，闻乐之后，涉想犹劳;念己才调，自合芥拾青紫，富贵后何求弗得;顷刻百绪，乱如蓬麻。道士似已知之，谓曰：&ldquo;子前身与我同学，后缘意念不坚，遂坠尘网。仆不自他于君，实欲拔出恶浊;不料迷晦已深，梦梦不可提悟。今当送君行。未必无复见之期，然作天仙须再劫矣。&rdquo;遂指阶下长石，令闭目坐，坚嘱无视。已，乃以鞭驱石。石飞起，风声灌耳，不知所行几许。忽念下方景界，未审何似，隐将两眸微开一线，则见大海茫茫，浑无边际。大惧，即复合，而身已随石俱堕，砰然一响，汩没若鸥。</p><p>　　幸夙近海，略诸泅浮。闻人鼓掌曰：&ldquo;美哉跌乎!&rdquo;危殆方急，一女子援登舟上，曰：&ldquo;吉利，吉利，秀才&lsquo;中湿&rsquo;矣!&rdquo;视之，年可十六七，颜色艳丽。王出水寒栗，求火燎之。女子言：&ldquo;从我至家，当为处置。苟适意，勿相忘。&rdquo;王曰：&ldquo;是何言哉!我中原才子，偶遭狼狈，过此图以身报，何但不忘!&rdquo;女子以棹催艇，疾如风雨，俄已近岸。于舱中携所采莲花一握，导与俱去。</p><p>　　半里许入村，见朱户南开，进历数重门，女子先驰入。少间，一丈夫出，是四十许人，揖王升阶，命侍者取冠袍袜履，为王更衣。既，询邦族。王曰：&ldquo;某非相欺，才名略可听闻。崔真人切切眷恋，招升天阙。自分功名反掌，以故不愿栖隐。&rdquo;丈夫起敬曰：&ldquo;此名仙人岛，远绝人世。文若，姓桓，世居幽僻，何幸得近名流。&rdquo;因而殷勤置酒。又从容而言曰：&ldquo;仆有二女，长者芳云，年十六矣，只今未遭良匹，欲以奉侍高人，如何?&rdquo;王意必采莲人，离席称谢。桓命于邻党中，招二三齿德来。顾左右，立唤女郎。无何，异香浓射，美姝十余辈，拥芳云出，光艳明媚，若芙蕖之映朝日。拜已，即坐，群姝列侍，则采莲人亦在焉。</p><p>　　酒数行，一垂髫女自内出，仅十余龄，而姿态秀曼，笑依芳云肘下，秋波流动。桓曰：&ldquo;女子不在闺中，出作何务?&rdquo;乃顾客曰：&ldquo;此绿云，即仆幼女。颇惠，能记典、坟矣。&rdquo;因令对客吟诗，遂诵竹枝词三章，娇婉可听，便令傍姊隅坐。桓因谓：&ldquo;王郎天才，宿构必富，可使鄙人得闻教乎?&rdquo;王即慨然颂近体一作，顾盼自雄，中二句云：&ldquo;一身剩有须眉在，小饮能令块磊消。&rdquo;邻叟再三诵之。芳云低告曰：&ldquo;上句是孙行者离火云洞，下句是猪八戒过子母河也。&rdquo;一座抚掌。桓请其他，王述水鸟诗云：&ldquo;潴头鸣格磔，&hellip;&hellip;&rdquo;忽忘下句。甫一沉吟，芳云向妹呫々耳语，遂掩口而笑。绿云告父曰：&ldquo;渠为姊夫续下句矣。云：&lsquo;狗腚响弸巴。&rsquo;&rdquo;合席粲然。王有惭色。桓顾芳云：怒之以目。</p><p>　　王色稍定，桓复请其文艺。王意世外人必不知八股业，乃炫其冠军之作，题为孝哉闵子骞二句，破云：&ldquo;圣人赞大贤之孝&hellip;&hellip;&rdquo;绿云顾父曰：&ldquo;圣人无字门人者，&lsquo;孝哉&hellip;&hellip;&rsquo;一句</p><p>　　，即是人言。&rdquo;王闻之，意兴索然。桓笑曰：&ldquo;童子何知!不在此，只论文耳。&rdquo;王乃复诵，每数句，姊妹必相耳语，似是月旦之词，但嚅嗫不可辨。王诵至佳处，兼述文宗评语，有云：&ldquo;字字痛切。&rdquo;绿云告父曰：&ldquo;姊云：&lsquo;宜删&ldquo;切&rdquo;字。&rsquo;&rdquo;众都不解。桓恐其语嫚，不敢研诘。王诵毕，又述总评，有云：&ldquo;羯鼓一挝，则万花齐落。&rdquo;芳云又掩口语妹，两人笑不可仰。绿云又告曰：&ldquo;姊云：&lsquo;羯鼓当是四挝。&rsquo;&rdquo;众又不解。绿云启口欲言。芳云忍笑诃之曰：&ldquo;婢子敢言，打煞矣!&rdquo;众大疑，互有猜论。绿云不能忍，乃曰：&ldquo;去&lsquo;切&rsquo;字，言&lsquo;痛&rsquo;则&lsquo;不通&rsquo;。鼓四挝，其声云&lsquo;不通又不通&rsquo;也。&rdquo;众大笑。桓怒诃之，因而自起泛卮，谢过不遑。</p><p>　　王初以才名自诩，目中实无千古，至此，神气沮丧，徒有汗淫。桓谀而慰之曰：&ldquo;适有一言，请席中属对焉：&lsquo;王子身边，无有一点不似玉。&rsquo;&rdquo;众未措想，绿云应声曰：&ldquo;黾翁头上，再着半夕即成龟。&rdquo;芳云失笑，呵手扭胁肉数四。绿云解脱而走，回顾曰：&ldquo;何预汝事!汝骂之频频，不以为非，宁他人一句，便不许耶?&rdquo;桓咄之，始笑而去。邻叟辞别。</p><p>　　诸婢导夫妻入内寝，灯烛屏榻，陈设精备。又视洞房中，牙签满架，靡书不有。略致问难，响应无穷。王至此，始觉望洋堪羞。女唤&ldquo;明珰&rdquo;，则采莲者趋应，由是始识其名。屡受诮辱，自恐不见重于闺闼;幸芳云语言虽虐，而房帏之内，犹相爱好。王安居无事，辄复吟哦。女曰：&ldquo;妾有良言，不知肯嘉纳否?&rdquo;问：&ldquo;何言?&rdquo;曰：&ldquo;从此不作诗，亦藏拙之一道也。&rdquo;王大惭，遂绝笔。</p><p>　　久之，与明珰渐狎，告芳云曰：&ldquo;明珰与小生有拯命之德，愿少假以辞色。&rdquo;芳云乃许之。每作房中之戏，招与共事，两情益笃，时色授而手语之。芳云微觉，责词重叠，王惟喋喋，强自解免。一夕，对酌，王以为寂，劝招明珰。芳云不许，王曰：&ldquo;卿无书不读，何不记&lsquo;独乐乐&rsquo;数语?&rdquo;芳云曰：&ldquo;我言君不通，今益验矣。句读尚不知耶?&lsquo;独要，乃乐于人要;问乐，孰要乎?曰：不。&rsquo;&rdquo;一笑而罢。适芳云姊妹赴邻女之约，王得间，急引明珰，绸缪备至。当晚，觉小腹微痛，痛已，而前阴尽肿。大惧，以告芳云。云笑曰：&ldquo;必明珰之恩报矣!&rdquo;王不敢隐，实供之。芳云曰：&ldquo;自作之殃，实无可以方略。既非痛痒。听之可矣。&rdquo;数日不瘳，优闷寡欢。芳云知其意，亦不问讯，但凝视之，秋水盈盈，朗若曙星。王曰：&ldquo;卿所谓&lsquo;胸中正，则眸子瞭焉&rsquo;。&rdquo;芳云笑曰：&ldquo;卿所谓&lsquo;胸中不正，则瞭子眸焉&rsquo;。&rdquo;盖&ldquo;没有&rdquo;之&ldquo;没&rdquo;，俗读似&ldquo;眸&rdquo;，故以此戏之也。王失笑，哀求方剂。曰：&ldquo;君不听良言，前此未必不疑妾为妒意。不知此婢，原不可近。曩实相爱，而君若东风之吹马耳，故唾弃不相怜。无已，为若治之。然医师必审患处。&rdquo;乃探衣而咒曰：&ldquo;&lsquo;黄鸟黄鸟，无止于楚!&rsquo;&rdquo;王不觉大笑，笑已而瘳。</p><p>　　逾数月，王以亲老子幼，每切怀忆，以意告女。女曰：&ldquo;归即不难，但会合无日耳。&rdquo;王涕下交颐，哀与同归，女筹思再三，始许之，桓翁张筵祖饯。绿云提篮入，曰：&ldquo;姊姊远别，莫可持赠。恐至海南，无以为家，夙夜代营宫室，勿嫌草创。&rdquo;芳云拜而受之。近而审谛，则用细草制为楼阁，大如橼，小如橘，约二十余座，每座梁栋榱题，历历可数，其中供帐床榻，类麻粒焉。王儿戏视之，而心窃叹其工。芳云曰：&ldquo;实于君言：我等皆是地仙。因有夙分，遂得陪从。本不欲践红尘，徒以君有老父，故不忍违。待父天年，须复还也。&rdquo;王敬诺。桓乃问：&ldquo;陆耶?舟耶?&rdquo;王以风涛险，愿陆。出则车马已候于门。</p><p>　　谢别而迈，行踪骛驶。俄至海岸，王心虑其无途。芳云出素练一匹，望南抛去，化为长堤，其阔盈丈。瞬息驰过，堤亦渐收。至一处，潮水所经，四望辽邈。芳云止勿行，下车取篮中草具，偕明珰数辈，布置如法，转眼化为巨第。并入解装，则与岛中居无稍差殊，洞房内几榻宛然。时已昏暮，因止宿焉。</p><p>　　早旦，命王迎养。王命骑趋诣故里，至则居宅已属他姓。问之里人，始知母及妻皆已物故，惟老父尚存。子善博，田产并尽，祖孙莫可栖止，暂僦居于西村。王初归时，尚有功名之念，不恝于怀;及闻此况，沉痛大悲，自念富贵纵可携取，与空花何异。驱马至西村见父，衣服滓敝，衰老堪怜。相见，各哭失声;问不肖子，则出赌未归。王乃载父而还。芳云朝拜已毕，燂汤请浴，进以锦裳，寝以香舍。又遥致故老与谈宴，享奉过于世家。子一日寻至其处，王绝之，不听入，但予以廿金，使人传语曰：&ldquo;可持此买妇，以图生业。再来，则鞭打立毙矣!&rdquo;子泣而去。王自归，不甚与人通礼;然故人偶至，必延接盘桓，捴抑过于平时。独有黄子介，夙与同门学，亦名士之坎坷者，王留之甚久，时与秘语，赂遗甚厚。居三四年，王翁卒，王万钱卜兆，营葬尽礼。时子已娶妇，妇束男子严，子赌亦少间矣;是日临丧，始得拜识姑嫜。芳云一见，许其能家，赐三百金为田产之费。翼日，黄及子同往省视，则舍宇全渺，不知所在。</p><p>　　异史氏曰：&ldquo;佳丽所在，人且于地狱中求之，况享受无穷乎?地仙许携姝丽，恐帝阙下虚无人矣。轻薄减其禄籍，理固宜然，岂仙人遂不之忌哉?彼妇之口，抑何其虐也!&rdquo;</p><p>　　阎罗薨</p><p>　　巡抚某公父，先为南服总督，殂谢已久。公一夜梦父来，颜色惨栗，告曰：&ldquo;我生平无多孽愆，只有镇师一旅，不应调而误调之，途逢海寇，全军尽覆。今讼于阎君，刑狱酷毒，实可畏凛。阎罗非他，明日有经历解粮至，魏姓者是也。当代哀之，勿忘!&rdquo;醒而异之，意未深信。既寐，又梦父让之曰：&ldquo;父罹厄难，尚弗镂心，犹妖梦置之耶?&rdquo;公大异之。</p><p>　　明日，留心审阅，果有魏经历，转运初至，即刻传入，使两人捺坐，而后起拜，如朝参礼。拜已，长跽涟洏而告以故。魏不自任，公伏地不起。魏乃云：&ldquo;然，其有之。但阴曹之法，非若阳世懜懜，可以上下其手，即恐不能为力。&rdquo;公哀之益切，魏不得已，诺之。公又求其速理，魏筹回虑无静所，公请为粪除宾廨，许之。公乃起。又求一往窥听，魏不可。强之再四，嘱曰：&ldquo;去即勿声。且冥刑虽惨，与世不同，暂置若死，其实非死。如有所见，无庸骇怪。&rdquo;</p><p>　　至夜，潜伏廨侧，见阶下囚人，断头折臂者，纷杂无数。墀中置火铛油镬，数人炽薪其下。俄见魏冠带出，升座，气象威猛，迥与曩殊。群鬼一时都伏，齐鸣冤苦。魏曰：&ldquo;汝等命戕于寇，冤自有主，何得妄告官长?&rdquo;众鬼哗言曰：&ldquo;例不应调，乃被妄檄前来，遂遭凶害，谁贻之冤?&rdquo;魏又曲为解脱，众鬼嗥冤，其声讠凶动。魏乃唤鬼役：&ldquo;可将某官赴油鼎，略入一煠，于理亦当。&rdquo;察其意，似欲借此以泄众忿。即有牛首阿旁，执公父至，即以利叉刺入油鼎。公见之，中心惨怛，痛不可忍，不觉失声一号，庭中寂然，万形俱灭矣。</p><p>　　公叹咤而归。及明，视魏，则已死于廨中。松江张禹定言之。以非佳名，故讳其人。</p><p>　　颠道人</p><p>　　颠道人，不知姓名，寓蒙山寺。歌哭不常，人莫之测，或见其煮石为饭者。会重阳，有邑贵载酒登临，舆盖而往，宴毕过寺，甫及门，则道人赤足着破衲，自张黄盖，作警跸声而出，意近玩弄。邑贵乃惭怒，挥仆辈逐骂之。道人笑而却走。逐急，弃盖，共毁裂之，片片化为鹰隼，四散群飞。众始骇。盖柄转成巨蟒，赤鳞耀目。众哗欲奔，有同游者止之曰：&ldquo;此不过翳眼之幻术耳，乌能噬人!&rdquo;遂操刃直前。蟒张吻怒逆，吞客咽之。众骇，拥贵人急奔，息于三里之外。使数人逡巡往探，渐入寺，则人蟒俱无。方将返报，闻老槐内喘急如驴，骇甚。初不敢前，潜踪移近之，见树朽中空，有窍如盘。试一攀窥，则斗蟒者倒植其中，而孔大仅容两手，无术可以出之。急以刀劈树，比树开而人已死，逾时少苏，舁归。道入不知所之矣。</p><p>　　异史氏曰：&ldquo;张盖游山，厌气浃天骨髓。仙人游戏三昧，一何可笑!余乡殷生文屏，毕司农之妹夫也，为人玩世不恭。章丘有周生者，以寒贱起家，出必驾肩而行。亦与司农有瓜葛之旧。值太夫人寿，殷料其必来，先候于道，着猪皮靴，公服持手本。俟周至，鞠躬道左，唱曰：&lsquo;淄川生员，接章丘生员!&rsquo;周惭，下舆，略致数语而别。少间，同聚于司农之堂，冠裳满座，视其服色，无不窃笑;殷傲睨自若。既而筵终出门，各命舆马。殷亦大声呼：&lsquo;殷老爷独龙车何在?&rsquo;有二健仆，横扁杖于前，腾身跨之。致声拜谢，飞驰而去。殷亦仙人之亚也。&rdquo;</p><p>　　胡四娘</p><p>　　程孝思，剑南人，少惠能文。父母俱早丧，家赤贫，无衣食业，求佣为胡银台司笔札。胡公试使文，大悦之，曰：&ldquo;此不长贫，可妻也。&rdquo;</p><p>　　银台有三子四女，皆褓中论亲于大家;止有少女四娘孽出，母早亡，笄年未字，遂赘程。或非笑之，以为惛髦之乱命，而公弗之顾也，除馆馆生，供备丰隆。群公子鄙不与</p><p>　　其同食，婢仆咸揶揄焉。生默默不较短长，研读甚苦，众从旁厌讥之，程读弗辍，群又以鸣钲锽聒其侧，程携卷去读于闺中。初，四娘之未字也，有神巫知人贵贱，遍观之，都无谀词，惟四娘至，乃曰：&ldquo;此真贵人也!&rdquo;及赘程，诸姊妹皆呼之&ldquo;贵人&rdquo;以嘲笑之，而四娘端重寡言，若罔闻之。渐至婢媪，亦率相呼。四娘有婢名桂儿，意颇不平，大言曰：&ldquo;何知吾家郎君，便不作贵官耶?&rdquo;二姊闻而嗤之曰：&ldquo;程郎如作贵官，当抉我眸子去!&rdquo;桂儿怒而言曰：&ldquo;到尔时，恐不舍得眸子也!&rdquo;二姊婢春香曰：&ldquo;二娘食言，我以两睛代之。&rdquo;桂儿益恚，击掌为誓曰：&ldquo;管教两丁盲也!&rdquo;二姊忿其语侵，立批之，桂儿号哗。夫人闻知，即亦无所可否，但微哂焉。桂儿噪诉四娘，四娘方绩，不怒亦不言，绩自若。</p><p>　　会公初度，诸婿皆至，寿仪充庭。大妇嘲四娘曰：&ldquo;汝祝仪何物?&rdquo;二妇曰：&ldquo;两肩荷一口!&rdquo;四娘坦然，殊无惭怍。人见其事事类痴，愈益狎之。独有公爱妾李氏，三姊所自出也，恒礼重四娘，往往相顾恤。每谓三娘曰：&ldquo;四娘内慧外朴，聪明浑而不露，诸婢子皆在其包罗中而不自知。况程郎昼夜攻苦，夫岂久为人下者?汝勿效尤，宜善之，他日好相见也。&rdquo;故三娘每归宁，辄加意相欢。</p><p>　　是年，程以公力得入邑庠。明年，学使科试士，而公适薨，程堪缱樱吹糜胧浴＜壤肷豢椋哪镌越穑骨魅&ldquo;遗才&rdquo;籍。嘱曰：&ldquo;曩久居，所不被呵逐者，徒以有老父在，今万分不可矣!倘能吐气，庶回时尚有家耳。&rdquo;临别，李氏、三娘赂遗优厚。程入闱，砥志研思，以求必售。无何，放榜，竟被黜。愿乖气结，难于旋里，幸囊资小泰，携卷入都。时妻党多任京秩，恐见诮讪，乃易旧名，诡托里居，求潜身于大人之门。东海李兰台见而器之，收诸幕中，资以膏火，为之纳贡，使应顺天举，连战皆捷，授庶吉士。自乃实言其故。李公假千金，先使纪纲赴剑南，为之治第。时胡大郎以父亡空匮，货其沃墅，因购焉。既成，然后贷舆马往迎四娘。</p><p>　　先是，程擢第后，有邮报者，举宅皆恶闻之;又审其名字不符，叱去之。适三郎完婚，戚眷登堂为餪，姊妹诸姑咸在，惟四娘不见招于兄嫂，忽一人驰入，呈程寄四娘函信，兄弟发视，相顾失色。筵中诸眷客，始请见四娘，姊妹惴惴，惟恐四娘衔恨不至。无何，翩然竟来。申贺者，捉坐者，寒暄者，喧杂满屋。耳有听，听四娘;目有视，视四娘;口有道，道四娘也：而四娘凝重如故。众见其靡所短长，稍就安帖，于是争把盏酌四娘。方宴笑间，门外啼号甚急，群致怪问。俄见春香奔入，面血沾染，共诘之，哭不能对。二娘呵之，始泣曰：&ldquo;桂儿逼索眼睛，非解脱，几抉去矣!&rdquo;二娘大惭，汗粉交下。四娘漠然;合坐寂无一语，各始告别。四娘盛妆，独拜李夫人及三姊，出门登车而去。众始知买墅者，即程也。四娘初至墅，什物多阙。夫人及诸郎各以婢仆、器具相赠遗，四娘一无所受;惟李夫人赠一婢，受之。居无何，程假归展墓，车马扈从如云。诣岳家，礼公柩，次参李夫人。诸郎衣冠既竟，已升舆矣。胡公殁，群公子日竞资财，柩之弗顾。数年，灵寝漏败，渐将以华屋作山丘矣。程睹之悲，竟不谋于诸郎，刻期营葬，事事尽礼。殡日，冠盖相属，里中咸嘉叹焉。</p><p>　　程十余年历秩清显，凡遇乡党厄急罔，不极力。二郎适以人命被逮，直指巡方者，为程同谱，风规甚烈。大郎浼妇翁王观察函致之，殊无裁答，益惧。欲往求妹，而自觉无颜，乃持李夫人手书往。至都，不敢遽进。觑程入朝，而后诣之。冀四娘念手足之义，而忘睚眦之嫌。阍人既通，即有旧媪出，导入厅事，具酒馔，亦颇草草。食毕，四娘出，颜温霁，问</p><p>　　曰：&ldquo;大哥人事大忙，万里何暇枉顾?&rdquo;大郎五体投地，泣述所来。四娘扶而笑曰：&ldquo;大哥好男子，此何大事，直复尔尔?妹子一女流，几曾见呜呜向人?&rdquo;大郎乃出李夫人书。四娘曰：&ldquo;诸兄家娘子，都是天人，各求父兄，即可了矣，何至奔波到此?&rdquo;大郎无词，但顾哀之。四娘作色曰：&ldquo;我以为跋涉来省妹子，乃以大讼求贵人耶!&rdquo;拂袖径入。大郎惭愤而出。归家详述，大小无不诟詈，李夫人亦谓其忍。逾数日，二郎释放宁家，众大喜，方笑四娘之徒取怨谤也。俄而四娘遣价候李夫人。唤入，仆陈金币，言：&ldquo;夫人为二舅事，遣发甚急，未遑字覆。聊寄微仪，以代函信。&rdquo;众始知二郎之归，乃程力也。后三娘家渐贫，程施报逾于常格。又以李夫人无子，迎养若母焉。</p><p>　　僧术</p><p>　　黄生，故家子，才情颇赡，夙志高骞。村外兰若，有居僧某，素与分深，既而僧云游，去十余年复归。见黄，叹曰：&ldquo;谓君腾达已久，今尚白纻耶?想福命固薄耳。请为君贿冥中主者。能置十千否?&rdquo;答言：&ldquo;不能。&rdquo;僧曰：&ldquo;请勉办其半，余当代假之。三日为约。&rdquo;黄诺之。竭力典质如数。</p><p>　　三日，僧果以五千来付黄。黄家旧有汲水井，深不竭，云通河海。僧命束置井边，戒曰：&ldquo;约我到寺，即推堕井中。候半炊时，有一钱泛起，当拜之。&rdquo;乃去。黄不解何术，转念效否未定，而十千可惜。乃匿其九，而以一千投之。少间，巨泡突起，铿然而破，即有一钱浮出，大如车轮。黄大骇，既拜，又取四千投焉。落下，击触有声，为大钱所隔，不得沉。日暮，僧至，谯让之曰：&ldquo;胡不尽投?&rdquo;黄云：&ldquo;已尽投矣。&rdquo;僧曰：&ldquo;冥中使者止将一千去，何乃妄言?&rdquo;黄实告之，僧叹曰：&ldquo;鄙吝者必非大器。此子之命合以明经终，不然，甲科立致矣。&rdquo;黄大悔，求再禳之，僧固辞而去。黄视井中钱犹浮，以绠钓上，大钱乃沉。是岁，黄以副榜准贡，卒如僧言。</p><p>　　异史氏曰：&ldquo;岂冥中亦开捐纳之科耶?十千而得一第，直亦廉矣。然一千准贡，犹昂贵耳。明经不第，何值一钱!&rdquo;</p><p>　　柳生</p><p>　　周生，顺天宦裔也，与柳生善。柳得异人之传，精袁许之术。尝谓周曰：&ldquo;子功名无分，万钟之资，尚可以人谋，然尊阃薄相，恐不能佐君成业。&rdquo;未几，妇果亡，家室萧条，不可聊赖。</p><p>　　因诣柳，将以卜姻。入客舍坐良久，柳归内不出。呼之再三，始方出，曰：&ldquo;我日为君物色佳偶，今始得之。适在内作小术，求月老系赤绳耳。&rdquo;周喜，问之，答曰：&ldquo;甫有一人携囊出，遇之否?&rdquo;曰：&ldquo;遇之。褴褛若丐。&rdquo;曰：&ldquo;此君岳翁，宜敬礼之。&rdquo;周曰：&ldquo;缘相交好，遂谋隐密，何相戏之甚也!仆即式微，犹是世裔，何至下昏于市侩?&rdquo;柳曰：&ldquo;不然。犁牛尚有子，何害?&rdquo;周问：&ldquo;曾见其女耶?&rdquo;答曰：&ldquo;未也。我素与无旧，姓名亦问讯知之。&rdquo;周笑曰：&ldquo;尚未知犁牛，何知其子?&rdquo;柳曰：&ldquo;我以数信之，其人凶而贱，然当生厚福之女。但强合之必有大厄，容复禳之。&rdquo;周既归，未肯以其言为信，诸方觅之，迄无一成。</p><p>　　一日，柳生忽至，曰：&ldquo;有一客，我已代折简矣。&rdquo;问：&ldquo;为谁?&rdquo;答曰：&ldquo;且勿问，宜速作黍。&rdquo;周不谕其故，如命治具。俄客至，盖傅姓营卒也。心内不合，阳浮道与之;而柳生承应甚恭。少间，酒肴既陈，杂恶草具进。柳起告客：&ldquo;公子向慕已久，每托某代访，曩夕始得晤。又闻不日远征，立刻相邀，可谓仓卒主人矣。&rdquo;饮间，傅忧马病，不可骑，柳亦俯首为之筹思。既而客去，柳让周曰：&ldquo;千金不能买此友，何乃视之漠漠?&rdquo;借马骑归，因假周命，登门持赠傅。周既知，稍稍不快，已无如何。</p><p>　　过岁，将如江西，投臬司幕。诣柳问卜，柳言：&ldquo;大吉!&rdquo;周笑曰：&ldquo;我意无他，但薄有所猎，当购佳妇，几幸前言之不验也，能否?&rdquo;柳云：&ldquo;并如君愿。&rdquo;及至江西，值大寇叛乱，三年不得归。后稍平，选日遵路，中途为土寇所掠，同难人七八位，皆劫其金资，释令去，惟周被掳至巢。盗首诘其家世，因曰：&ldquo;我有息女，欲奉箕帚，当即无辞。&rdquo;周不答，盗怒，立命枭斩。周惧，思不如暂从其请，因从容而弃之。遂告曰：&ldquo;小生所以踟蹰者，以文弱不能从戎，恐益为丈人累耳。如使夫妇得相将俱去，恩莫厚焉。&rdquo;盗曰：&ldquo;我方忧女子累人，此何不可从也。&rdquo;引入内，妆女出见，年可十八九，盖天人也。当夕合卺，深过所望。细审姓氏，乃知其父，即当年荷囊人也。因述柳言，为之感叹。</p><p>　　过三四日，将送之行，忽大军掩至，全家皆就执缚。有将官三员监视，已将妇翁斩讫，寻次及周。周自分已无生理，一员审视曰：&ldquo;此非周某耶?&rdquo;盖傅卒已军功授副将军矣。谓僚曰：&ldquo;此吾乡世家名士，安得为贼。&rdquo;解其缚，问所从来。周诡曰：&ldquo;适从江臬娶妇而归，不意途陷盗窟，幸蒙拯救，德戴二天!但室人离散，求借洪威，更赐瓦全。&rdquo;傅命列诸俘，令其自认，得之。饷以酒食，助以资斧，曰：&ldquo;曩受解骖之惠，旦夕不忘。但抢攘间，不遑修礼，请以马二匹、金五十两，助君北旋。&rdquo;又遣二骑持信矢护送之。</p><p>　　途中，女告周曰：&ldquo;痴父不听忠告，母氏死之。知有今日久矣，所以偷生旦暮者，以少时曾为相者所许，冀他日能收亲骨耳。某所窖藏巨金，可以发赎父骨，余者携归，尚足谋生产。&rdquo;嘱骑者候于路，两人至旧处，庐舍已烬，于灰火中取佩刀掘尺许，果得金，尽装入橐，乃返。以百金赂骑者，使瘗翁尸，又引拜母冢，始行。至直隶界，厚赐骑者而去。周久不归，家人谓其已死，恣意侵冒，粟帛器具，荡无存者。闻主人归，大惧，哄然尽逃;只有一妪、一婢、一老奴在焉。周以出死得生，不复追问。及访柳，则不知所适矣。</p><p>　　女持家逾于男子，择醇笃者授以资本，而均其息。每诸商会计于檐下，女垂帘听之，盘中误下一珠，辄指其讹。内外无敢欺。数年，伙商盈百，家数十巨万矣。乃遣人移亲骨，厚葬之。</p><p>　　异史氏曰：&ldquo;月老可以贿嘱，无怪媒妁之同于牙侩矣。乃盗也而有是女耶?培塿无松柏，此鄙人之论耳。妇人女子犹失之，况以相天下士哉!&rdquo;</p><p>　　冤狱</p><p>　　朱生，阳谷人，少年佻达，喜诙谑。因丧偶，往求媒媪，遇其邻人之妻，睨之美，戏谓媪</p><p>　　言曰：&ldquo;适睹尊邻，雅少丽，若为我求凰，渠可也。&rdquo;媪亦戏曰：&ldquo;请杀其男子，我为若图之。&rdquo;朱笑曰：&ldquo;诺。&rdquo;</p><p>　　更月余，邻人出讨负、被杀于野。邑令拘邻保，血肤取实，究无端绪，惟媒媪述相谑之词，以此疑朱。捕至，百口不承。令又疑邻妇与私，</p><p>　　(扌旁)掠之，五毒参至，妇不能堪，诬伏。又讯朱，朱曰：&ldquo;细嫩不任苦刑，所言皆妄。既是冤死，而又加以不节之名，纵鬼神无知，予心何忍乎?我实供之可矣：欲杀夫而娶其妇，皆我之为，妇不知之也。&rdquo;问：&ldquo;何凭?&rdquo;答言：&ldquo;血衣可证。&rdquo;及使人搜诸其家，竟不可得。又掠之，死而复苏者再。朱乃云：&ldquo;此母不忍出证据死我耳，待自取之。&rdquo;因押归告母曰：&ldquo;予我衣，死也;即不予，亦死也;均之死，故迟也不如其速也。&rdquo;母泣，入室移时，取衣出付之。令审其迹确，拟斩。再驳再审，无异词。经年余，决有日矣。</p><p>　　令方虑囚，忽一人直上公堂，怒目视令而大骂曰：&ldquo;如此愦愦，何足临民!&rdquo;隶役数十辈，将共执之。其人振臂一挥，颓然并仆。令惧，欲逃，其人大言曰：&ldquo;我关帝前周将军也!昏官若动，即便诛却!&rdquo;令战惧悚听。其人曰：&ldquo;杀人者乃宫标也，于朱某何与?&rdquo;言已，倒地，气若绝。少顷而醒，面无人色。及问其人，则宫标也，搒之，尽服其罪。</p><p>　　盖宫素不逞，知某讨负而归，意腰橐必富，及杀之，竟无所得。闻朱诬服，窃自幸，是日身入公门，殊不自知。令问朱血衣所自来，朱亦不知之。唤其母鞠之，则割臂所染，验其左臂刀痕，犹未平也。令亦愕然。后以此被参揭免官，罚赎羁留而死。年余，邻母欲嫁其妇，妇感朱义，遂嫁之。</p><p>　　异史氏曰：&ldquo;讼狱乃居官之首务，培阴骘，灭天理，皆在于此，不可不慎也。躁急污暴，固乖天和;淹滞因循，亦伤民命。一人兴讼，则数农违时，一案既成则十家荡产，岂故之细哉!余尝谓为官者，不滥受词讼，即是盛德。且非重大之情，不必羁候;若无疑难之事，何用徘徊?即或乡里愚民，山村豪气，偶因鹅鸭之争，致起雀角之忿，此不过借官宰之一言，以为平定而已，无用全人，只须两造，笞杖立加，葛藤悉断。所谓神明之宰非耶?</p><p>　　&ldquo;每见今之听讼者矣：一票既出，若故忘之。摄牒者入手未盈，不令消见官之票;承刑者润笔不饱，不肯悬听审之牌。蒙蔽因循，动经岁月，不及登长吏之庭，而皮骨已将尽矣!而俨然而民上也者，偃息在床，漠若无事。宁知水火狱中，有无数冤魂，伸颈延息，以望拔救耶!然在奸民之凶顽，固无足惜;而在良民株累，亦复何堪?况且无辜之干连，往往奸民少而良民多;而良民之受害，且更倍于奸民。何以故?奸民难虐，而良民易欺也。皂隶之所殴骂，胥徒之所需索，皆相良者而施之暴。</p><p>　　&ldquo;自入公门，如蹈汤火。早结一日之案，则早安一日之生，有何大事，而顾奄奄堂上若死人，似恐溪壑之不遽饱，而故假之以岁时也者!虽非酷暴，而其实厥罪维均矣。尝见一词之中，其急要不可少者，不过三数人;其余皆无辜之赤子，妄被罗织者也。或平昔以睚眦开嫌，或当前以怀璧致罪，故兴讼者以其全力谋正案，而以其余毒复小仇，带一名于纸尾，遂成附骨之疽;受万罪于公门，竟属切肤之痛。人跪亦跪，状若乌集;人出亦出，还同猱系。而究之官问不及，吏诘不至，其实一无所用，只足以破产倾家，饱蠹役之贪囊;鬻子典妻，泄小人之私愤而已。深愿为官者，每投到时，略一审诘：当逐逐之，不当逐芟之。不过一濡毫、一动腕之间耳，便保全多少身家，培养多少元气。从政者曾不一念及于此，又何必桁杨刀锯能杀人哉!&rdquo;</p><p>　　鬼令</p><p>　　教谕展先生，洒脱有名士风。然酒狂，不持仪节，每醉归，辄驰马殿阶。阶上多古柏。一日，纵马入，触树头裂，自言：&ldquo;子路怒我无礼，击脑破矣!&rdquo;中夜遂卒。</p><p>　　邑中某乙者，负贩其乡，夜宿古刹。更静人稀，忽见四五人携酒入饮，展亦在焉。酒数行，或以字为令曰：&ldquo;田字不透风，十字在当中;十字推上去，古字赢一锺。&rdquo;一人曰：&ldquo;回字不透风，口字在当中;口字推上去，吕字赢一锺。&rdquo;一人曰：&ldquo;囹字不透风，令字在当中;令字推上去，含字赢一锺。&rdquo;又一人曰：&ldquo;困字不透风，木字在当中;木字推上去，杏字赢一锺。&rdquo;末至展，凝思不得。众笑曰：&ldquo;既不能令，须当受命。&rdquo;飞一觥来。展即云：&ldquo;我得之矣：曰字不透风，一字在当中&hellip;&hellip;&rdquo;众又笑曰：&ldquo;推作何物?&rdquo;展吸尽曰：&ldquo;一字推上去，一口一大锺!&rdquo;相与大笑，未几出门去。某不知展死，窃疑其罢官归也。及归问之，则展死已久，始悟所遇者鬼耳。</p><p>　　甄后</p><p>　　洛城刘仲堪，少钝而淫于典籍。恒杜门攻苦，不与世通。一日，方读，忽闻异香满室，少间，佩声甚繁。惊顾之，有美人入，簪珥光采，从者皆宫妆。刘惊伏地下，美人扶之曰：&ldquo;子何前倨而后恭也?&rdquo;刘益惶恐，曰：&ldquo;何处天仙，未曾拜识。前此几时有侮?&rdquo;美人笑曰：&ldquo;相别几何，遂尔懜懜!危坐磨砖者，非子耶?&rdquo;乃展锦荐，设瑶浆，捉坐对饮，与论古今事，博洽非常。刘茫茫不知所对。美人曰：&ldquo;我止赴瑶池一回宴耳，子历几生，聪明顿尽矣!&rdquo;遂命侍者，以汤沃水晶膏进之。刘受饮讫，忽觉心神澄彻。既而曛黑，从者尽去，息烛解襦，曲尽欢好。</p><p>　　未曙，诸姬已复集。美人起，妆容如故，鬓发修整，不再理也。刘依依苦诘姓字，答曰：&ldquo;告郎不妨，恐益君疑耳。妾，甄氏;君，公干后身。当日以妾故罹罪，心实不忍，今日之会，亦聊以报情痴也。&rdquo;问：&ldquo;魏文安在?&rdquo;曰：&ldquo;丕，不过贼父之庸子耳。妾偶从游嬉富贵者数载，过即不复置念。彼曩以阿瞒故，久滞幽冥，今未闻知。反是陈思为帝典籍，时一见之。&rdquo;旋见龙舆止于庭中，乃以玉脂合赠刘，作别登车，云推而去。</p><p>　　刘自是文思大进。然追念美人，凝思若痴，历数月，渐近羸殆。母不知其故，忧之。家一老妪忽谓刘曰：&ldquo;郎君意颇有思否?&rdquo;刘以言隐中情告之，妪曰：&ldquo;郎试作尺一书，我能邮致之。&rdquo;刘惊喜曰：&ldquo;子有异术，向日昧于物色。果能之，不敢忘也。&rdquo;乃折柬为函，付妪便去。半夜而返曰：&ldquo;幸不误事。初至门，门者以我为妖，欲加缚絷。我遂出郎君书，乃将去。少顷唤入，夫人亦欷殹荆匝圆荒芨椿帷１阌么稹Ｎ已裕&lsquo;郎君羸惫，非一字所能瘳。&rsquo;夫人沉思久，乃释笔云：&lsquo;烦先报刘郎，当即送一佳妇去。&rsquo;濒行，又嘱：&lsquo;适所言，乃百年计，但无泄，便可永久矣。&rsquo;&rdquo;刘喜，伺之。</p><p>　　明日，果一老姥率女郎，诣母所，容色绝世，自言：&ldquo;陈氏;女其所出，名司香，愿求作妇。&rdquo;母爱之，议聘，更不索资，坐待成礼而去。惟刘心知其异，阴问女：&ldquo;系夫人何人?&rdquo;答云：&ldquo;妾铜雀故妓也。&rdquo;刘疑为鬼，女曰：&ldquo;非也。妾与夫人俱隶仙籍，偶以罪过谪人间。夫人已复旧位;妾谪限未满，夫人请之天曹，暂使给役，去留皆在夫人。故得长侍床箦耳。&rdquo;一日，有瞽媪牵黄犬丐食其家，拍板俚歌。女出窥，立未定，犬断索咋女，女骇走，罗衿断。刘急以杖击犬。犬犹怒，龁断幅，顷刻碎如麻，嚼吞之。瞽媪捉领毛，缚以去。刘入视女，惊颜未定，曰：&ldquo;卿仙人，何乃畏犬?&rdquo;女曰：&ldquo;君自不知，犬乃老瞒所化，盖怒妾不守分香戒也。&rdquo;刘欲买犬杖毙，女不可，曰：&ldquo;上帝所罚，何得擅诛?&rdquo;</p><p>　　居二年，见者皆惊其艳，而审所从来，殊恍惚，于是共疑为妖。母诘刘，刘亦微道其异。母大惧，戒使绝之，刘不听。母阴觅术士来，作法于庭。方规地为坛，女惨然曰：&ldquo;本期白首，今老母见疑，分义绝矣。要我去，亦复非难，但恐非禁咒可遣耳!&rdquo;乃束薪爇火，抛阶下。瞬息烟蔽房屋，对面相失。忽有声震如雷，已而烟灭，见术士七窍流血死矣。入室，女已渺。呼妪问之，妪亦不知所去。刘始告母：&ldquo;妪盖狐也。&rdquo;</p><p>　　异史氏曰：&ldquo;始于袁，终于曹，而后注意于公干，仙人不应若是。然平心而论：奸瞒之篡子，何必有贞妇哉?犬睹故妓，应大悟分香卖履之痴，固犹然妒之耶?呜呼!奸雄不暇自哀，而后人哀之已!&rdquo;</p><p>　　宦娘</p><p>　　温如春，秦之世家也。少癖嗜琴，虽逆旅未尝暂舍。客晋，经由古寺，系马门外，暂憩止。入则有布衲道人，趺坐廊间，筇杖倚壁，花布囊琴。温触所好，因问：&ldquo;亦善此也?&rdquo;道人云：&ldquo;顾不能工，愿就善者学之耳。&rdquo;遂脱囊授温，视之，纹理佳妙，略一勾拨，清越异常。喜为抚一短曲，道人微笑，似未许可。温乃竭尽所长，道人哂曰：&ldquo;亦佳，亦佳!但未足为贫道师也。&rdquo;温以其言夸，转请之。道人接置膝上，裁拨动，觉和风自来;又顷之，百鸟群集，庭树为满。温惊极，拜请受业。道人三复之，温侧耳倾心，稍稍会其节奏。道人试使弹，点正疏节，曰：&ldquo;此尘间已无对矣。&rdquo;温由是精心刻画，遂称绝技。</p><p>　　后归程，离家数十里，日已暮，暴雨莫可投止。路旁有小村，趋之，不遑审择，见一门，匆匆遽入。登其堂，阒无人;俄一女郎出，年十七八，貌类神仙。举首见客，惊而走入。温时未偶，系情殊深。俄一老妪出问客，温道姓名，</p><p>　　求寄宿。妪言：&ldquo;宿当不妨，但少床榻;不嫌屈体，便可藉藁。&rdquo;少旋，以烛来，展草铺地，意良殷。问其姓氏，答云：&ldquo;赵姓。&rdquo;又问：&ldquo;女郎何人?&rdquo;曰：&ldquo;此宦娘，老身之犹子也。&rdquo;温曰：&ldquo;不揣寒陋，欲求援系，如何?&rdquo;妪颦蹙曰：&ldquo;此即不敢应命。&rdquo;温诘其故，但云难言，怅然遂罢。妪既去，温视藉草腐湿，不堪卧处，因危坐鼓琴，以消永夜。雨既歇，冒夜遂归。</p><p>　　邑有林下部郎葛公，喜文士，温偶诣之，受命弹琴。帘内隐约有眷客窥听，忽风动帘开，见一及笄人，丽绝一世。盖公有一女，小字良工，善词赋，有艳名。温心动，归与母言，媒通之，而葛以温势式微，不许。然女自闻琴以后，心窃倾慕，每冀再聆雅奏;而温以姻事不谐，志乖意沮，绝迹于葛氏之门矣。一日，女于园中，拾得旧笺一折，上书惜余春词云：&ldquo;因恨成痴，转思作想，日日为情颠倒。海棠带醉，杨柳伤春，同是一般怀抱。甚得新愁旧愁，刬尽还生，便如青草。自别离，只在奈何天里，度将昏晓。今日个蹙损春山，望穿秋水，道弃已拚弃了!芳衾妒梦，玉漏惊魂，要睡何能睡好?漫说长宵似年，侬视一年，比更犹少：过三更已是三年，更有何人不老!&rdquo;女吟咏数四，心悦好之。怀归，出锦笺，庄书一通，置案间，逾时索之，不可得，窃意为风飘去。适葛经闺门过，拾之;谓良工作，恶其词荡，火之而未忍言，欲急醮之。临邑刘方伯之公子，适来问名，心善之，而犹欲一睹其人。公子盛服而至，仪容秀美。葛大悦，款延优渥。既而告别，坐下遗女舄一钩。心顿恶其儇薄，因呼媒而告以故。公子亟辩其诬，葛弗听，卒绝之。</p><p>　　先是，葛有绿菊种，吝不传，良工以植闺中。温庭菊忽有一二株化为绿，同人闻之，辄造庐观赏，温亦宝之。凌晨趋视，于畦畔得笺写惜余春词，反覆披读，不知其所自至。以&ldquo;春&rdquo;为己名益惑之，即案头细加丹黄，评语亵嫚。适葛闻温菊变绿，讶之，躬诣其斋，见词便取展读。温以其评亵，夺而</p><p>　　(扌妥)莎之。葛仅读一两句，盖即闺门所拾者也。大疑，并绿菊之种，亦猜良工所赠。归告夫人，使逼诘良工。良工涕欲死，而事无验见，莫有取实。夫人恐其迹益彰，计不如以女归温。葛然之，遥致温，温喜极。是日，招客为绿菊之宴，焚香弹琴，良夜方罢。既归寝，斋童闻琴自作声，初以为僚仆之戏也，既知其非人，始白温。温自诣之，果不妄。其声梗涩，似将效己而未能者。爇火暴入，杳无所见。温携琴去，则终夜寂然。因意为狐，固知其愿拜门墙也者，遂每夕为奏一曲，而设弦任操若师，夜夜潜伏听之。至六七夜，居然成曲，雅足听闻。</p><p>　　温既亲迎，各述曩词，始知缔好之由，而终不知所由来。良工闻琴鸣之异，往听之，曰：&ldquo;此非狐也，调凄楚，有鬼声。&rdquo;温未深信。良工因言其家有古镜，可鉴魑魅。翌日，遣人取至，伺琴声既作，握镜遽入;火之，果有女子在，仓皇室隅，莫能复隐，细审之，赵氏之宦娘也。大骇，穷诘之。泫然曰：&ldquo;代作蹇修，不为无德，何相逼之甚也?&rdquo;温请去镜，约勿避;诺之。乃囊镜。女遥坐曰：&ldquo;妾太守之女，死百年矣。少喜琴筝，筝已颇能谙之，独此技未能嫡传，重泉犹以为憾。惠顾时，得聆雅奏，倾心向往;又恨以异物不能奉裳衣，阴为君肠合佳偶，以报眷顾之情。刘公子之女舄，惜余春之俚词，皆妾为之也。酬师者不可谓不劳矣。&rdquo;夫妻咸拜谢之。宦娘曰：&ldquo;君之业，妾思过半矣，但未尽其神理，请为妾再鼓之。&rdquo;温如其请，又曲陈其法。宦娘大悦曰：&ldquo;妾已尽得之矣!&rdquo;乃起辞欲去。良工故善筝，闻其所长，愿以披聆。宦娘不辞，其调其谱，并非尘世所能。良工击节，转请受业。女命笔为给谱十八章，又起告别。夫妻挽之良苦，宦娘凄然曰：&ldquo;君琴瑟之好，自相知音;薄命人乌有此福。如有缘，再世可相聚耳。&rdquo;因以一卷授温曰：&ldquo;此妾小像。如不忘媒妁，当悬之卧室，快意时焚香一炷，对鼓一曲，则儿身受之矣。&rdquo;出门遂没。</p><p>　　阿绣</p><p>　　海州刘子固，十五岁时，至盖省其舅。见杂货肆中一女子，姣丽无双，心爱好之。潜至其肆，托言买扇。女子便呼父，父出，刘意沮，故折阅之而退。遥睹其父他往，又诣之，女将觅父，刘止之曰：&ldquo;无须，但言其价，我不靳直耳。&rdquo;女如言，固昂之，刘不忍争，脱贯竟去。明日复往，又如之。行数武，女追呼曰：&ldquo;返来!适伪言耳，价奢过当。&rdquo;因以半价返之。刘益感其诚，蹈隙辄往，由是日熟。女问：&ldquo;郎居何所?&rdquo;以实对。转诘之，自言：&ldquo;姚氏。&rdquo;临行，所市物，女以纸代裹完好，已而以舌舐粘之。刘怀归不敢复动，恐乱其舌痕也。积半月，为仆所窥，阴与舅力要之归。意惓惓不自得。以所市香帕脂粉等类，密置一箧，无人时，辄阖户自捡一过，触类凝想。</p><p>　　次年，复至盖，装甫解，即趋女所，至则肆宇阖焉，失望而返。犹意偶出未返，早又诣之，阖如故。问诸邻，始知姚原广宁人，以贸易无重息，故暂归去，又不审何时可复来。神志乖丧。居数日，怏怏而归。母为议婚，屡梗之，母怪且怒。仆私以曩事告母，母益防闲之，盖之途由是绝。刘忽忽遂减眠食。母忧思无计，念不如从其志。于是刻日办装，使如盖，转寄语舅，媒合之。舅即承命诣姚。逾时而返，谓刘曰：&ldquo;事不谐矣!阿绣已字广宁人。&rdquo;刘低头丧气，心灰绝望。既归，捧箧啜泣，而徘徊顾念，冀天下有似之者。</p><p>　　适媒来，艳称复州黄氏女。刘恐不确，命驾至复。入西门，见北向一家，两扉半开，内一女郎，怪似阿绣。再属目之，且行且盼而入，真是无讹。刘大动，因僦其东邻居，细诘知为李氏。反复疑念，天下宁有此酷肖者耶?居数日，莫可夤缘，惟目眈眈候其门，以冀女或复出。一日，日方西，女果出，忽见刘，即返身走，以手指其后;又复掌及额，而入。刘喜极，但不能解。凝思移时，信步诣舍后，见荒园寥廓，西有短垣，略可及肩。豁然顿悟，遂蹲伏露草中。久之，有人自墙上露其首，小语曰：&ldquo;来乎?&rdquo;刘诺而起，细视，真阿绣也。因大恫，涕堕如绠。女隔堵探身，以巾拭其泪，深慰之。刘</p><p>　　问曰：&ldquo;百计不遂，自谓今生已矣，何期复有今夕?顾卿何以至此?&rdquo;答曰：&ldquo;李氏，妾表叔也。&rdquo;刘请逾垣。女曰：&ldquo;君先归，遣从人他宿，妾当自至。&rdquo;刘如言，坐伺之。少间女悄然入，妆饰不甚炫丽，袍裤犹昔。刘挽坐，备道艰苦，因问：&ldquo;卿已字，何未醮也?&rdquo;女曰：&ldquo;言妾受聘者，妄也。家君以道里赊远，不愿附公子婚，此或托舅氏诡词，以绝君望耳。&rdquo;既就枕席，宛转万态，款接之欢，不可言喻。四更遽起，过墙而去。刘自是不复措意黄氏矣。旅居忘返，经月不归。</p><p>　　一夜，仆起饲马，见室中灯犹明，窥之，见阿绣，大骇。顾不敢言主人，旦起，访市肆，始返而诘刘曰：&ldquo;夜与还往者，何人也?&rdquo;刘初讳之，仆曰：&ldquo;此第岑寂，狐鬼之薮，公子宜自爱。彼姚家女郎，何为而至此?&rdquo;刘始腆然曰：&ldquo;西邻是其表叔，有何疑沮?&rdquo;仆言：&ldquo;我已访之审：东邻止一孤媪，西家一子尚幼，别无密戚。所遇当是鬼魅;不然，焉有数年之衣，尚未易者?且其面色过白，两颊少瘦，笑处无微涡，不如阿绣美。&rdquo;刘反复思，乃大惧曰：&ldquo;然且奈何?&rdquo;仆谋伺其来，操兵入共击之。至暮，女至，谓刘曰：&ldquo;知君见疑，然妾亦无他，不过了夙分耳。&rdquo;言未已，仆排挞入。女呵之曰：&ldquo;可弃兵!速具酒来，当与若主别。&rdquo;仆便自投，若或夺焉。刘益恐，强设酒馔。女谈笑如常，举手向刘曰：&ldquo;君心事，方将图效绵薄，何竟伏戎?妾虽非阿绣，颇自谓不亚，君视之犹昔否耶?&rdquo;刘毛发俱竖，噤不语。女听漏三下，把盏一呷，起立曰：&ldquo;我且去，待花烛后，再与新妇较优劣也。&rdquo;转身遂杳。</p><p>　　刘信狐言，竟如盖。怨舅之诳己也，不舍其家;寓近姚氏，托媒自通，啖以重赂。姚妻言：&ldquo;小郎为觅婿广宁，若翁以是故去，就否未可知。须旋日方可计校。&rdquo;刘闻之，彷徨无以自主，惟坚守以伺其归。逾十余日，忽闻兵警，犹疑讹传;久之，信益急，乃趣装行。中途遇乱，主仆相失，为侦者所掠。以刘文弱，疏其防，盗马亡去。至海州界，见一女子，蓬鬓垢耳，出履蹉跌，不可堪。刘驰过之，女遽呼曰：&ldquo;马上人非刘郎乎?&rdquo;刘停鞭审顾，则阿绣也。心仍讶其为狐，</p><p>　　问曰：&ldquo;汝真阿绣耶?&rdquo;女问：&ldquo;何为出此言?&rdquo;刘述所遇。女曰：&ldquo;妾真阿绣也。父携妾自广宁归，遇兵被俘，授马屡堕。忽一女子，握腕趣遁，荒窜军中，亦无诘者。女子健步若飞隼，苦不能从，百步而屦屡褪焉。久之，闻号嘶渐远，乃释手曰：&lsquo;别矣!前皆坦途，可缓行，爱汝者将至，宜与同归。&rsquo;&rdquo;刘知其狐，感之。因述其留盖之故。女言其叔为择婿于方氏，未委禽而乱始作。刘始知舅言非妄。携女马上，叠骑归。入门则老母无恙，大喜。系马入，俱道所以。母亦喜，为女盥濯，竟妆，容光焕发。母抚掌曰：&ldquo;无怪痴儿魂梦不置也!&rdquo;遂设裀褥，使从己宿。又遣人赴盖，寓书于姚。不数日，姚夫妇俱至，卜吉成礼乃去。</p><p>　　刘出藏箧，封识俨然。有粉一函，启之，化为赤土。刘异之。女掩口曰：&ldquo;数年之盗，今始发觉矣。尔日见郎任妾包裹，更不及审真伪，故以此相戏耳。&rdquo;方嬉笑间，一人搴帘入曰：&ldquo;快意如此，当谢蹇修否?&rdquo;刘视之，又一阿绣也，急呼母。母及家人悉集，无有能辨识者。刘回眸亦迷，注目移时，始揖而谢之。女子索镜自照，赧然趋出，寻之已杳。夫妇感其义，为位于室而祀之。</p><p>　　一夕，刘醉归，室暗无人，方自挑灯，而阿绣至。刘挽问：&ldquo;何之?&rdquo;笑曰：&ldquo;醉臭熏人，使人不耐!如此盘诘，谁作桑中逃耶?&rdquo;刘笑捧其颊，女曰：&ldquo;郎视妾与狐姊孰胜?&rdquo;刘曰：&ldquo;卿过之。然皮相者不辨也。&rdquo;已而合扉相狎。俄有叩门者，女起笑曰：&ldquo;君亦皮相者也。&rdquo;刘不解，趋启门，则阿绣入，大愕。始悟适与语者，狐也。暗中又闻笑声。夫妻望空而祷，祈求现像。狐曰：&ldquo;我不愿见阿绣。&rdquo;问：&ldquo;何不另化一貌?&rdquo;曰：&ldquo;我不能。&rdquo;问：&ldquo;何故不能?&rdquo;曰：&ldquo;阿绣，吾妹也，前世不幸夭殂。生时，与余从母至天宫，见西王母，心窃爱慕，归则刻意效之。妹较我慧，一月神似;我学三月而后成，然终不及妹。今已隔世。自谓过之，不意犹昔耳。我感汝两人诚，故时复一至，今去矣。&rdquo;遂不复言。自此三五日辄一来，一切疑难悉决之。值阿绣归宁，来常数日住，家人皆惧避之。每有亡失，则华妆端坐，插玳瑁簪长数寸，朝家人而庄语之：&ldquo;所窃物，夜当送至某所;不然，头痛大作，悔无及!&rdquo;天明，果于某所获之。三年后，绝不复来。偶失金帛，阿绣效其装，吓家人，亦屡效焉。</p><p>　　小翠</p><p>　　王太常，越人。总角时，昼卧榻上。忽阴晦，巨霆暴作，一物大于猫，来伏身下，展转不离。移时晴霁，物即径出。视之，非猫，始怖，隔房呼兄。兄闻，</p><p>　　大喜曰：&ldquo;弟必大贵，此狐来避雷霆劫也。&rdquo;后果少年登进士，以县令入为侍御。生一子，名元丰，绝痴，十六岁不能知牝牡，因而乡党无于为婚。王忧之。适有妇人率少女登门，自请为妇。视其女，嫣然展笑，真仙品也。喜问姓名。自言：&ldquo;虞氏。女小翠，年二八矣。&rdquo;与议聘金。曰：&ldquo;是从我糠覈不得饱，一旦置身广厦，役婢仆，厌膏梁，彼意适，我愿慰矣，岂卖菜也而索直乎!&rdquo;夫人大悦，优厚之。妇即命女拜王及夫人，嘱曰：&ldquo;此尔翁姑，奉侍宜谨。我大忙，且去，三数日当复来。&rdquo;王命仆马送之，妇言：&ldquo;里巷不远，无烦多事。&rdquo;遂出门去。</p><p>　　小翠殊不悲恋，便即奁中翻取花样。夫人亦爱乐之。数日，妇不至，以居里问女，女亦憨然不能言其道路。遂治别院，使夫妇成礼。诸戚闻拾得贫家儿作新妇，共笑姗之;见女皆惊，群议始息。女又甚慧，能窥翁姑喜怒。王公夫妇，宠惜过于常情，然惕惕焉惟恐其憎子痴，而女殊欢笑，不为嫌。第善谑，刺布作圆，蹋蹴为笑。着小皮靴，蹴去数十步，给公子奔拾之，公子及婢恒流汗相属。一日，王偶过，圆</p><p>　　(石訇)然来，直中面目。女与婢俱敛迹去，公子犹踊跃奔逐之。王怒，投之以石，始伏而啼。王以告夫人，夫人往责女，女俯首微笑，以手劥病＜韧耍┨绻剩灾弁抗幼骰嫒绻怼７蛉思酰襞嘎睢Ｅ屑概痪澹嗖谎浴７蛉宋弈沃蛘绕渥印Ｔ岽蠛牛忌洌テ蝈丁７蛉伺俳猓驼热ァＥ尤胧遥艘律铣荆醚劾幔﹃群郏栽胬酢９幽耸仗橐孕谩Ｅ赝セВ醋肮幼靼酝酰魃衬;己乃艳服，束细腰，婆娑作帐下舞;或髻插雉尾，拨琵琶，丁丁缕缕然，喧笑一室，日以为常。王公以子痴，不忍过责妇，即微闻焉，亦若置之。</p><p>　　同巷有王给谏者，相隔十余户，然素不相能;时值三年大计吏，忌公握河南道篆，思中伤之。公知其谋，忧虑无所为计。一夕，早寝，女冠带，饰冢宰状，剪素丝作浓髭，又以青衣饰两婢为虞候，窃跨厩马而出，戏云：&ldquo;将谒王先生。&rdquo;驰至给谏之门，即又鞭挝从人，大言曰：&ldquo;我谒侍御王，宁谒给谏王耶!&rdquo;回辔而归。比至家门，门者误以为真，奔白王公。公急起承迎，方知为子妇之戏。怒甚，谓夫人曰：&ldquo;人方蹈我之瑕，反以闺阁之丑登门而告之，余祸不远矣!&rdquo;夫人怒，奔女室，诟让之。女惟憨笑，并不一置词。挞之，不忍，出之，则无家，夫妻懊怨，终夜不寝。时冢宰某公赫甚，其仪采服从，与女伪装无少殊别，王给谏亦误为真。屡侦公门，中夜而客未出，疑冢宰与公有阴谋。次日早朝，见而问曰：&ldquo;夜相公至君家耶?&rdquo;公疑其相讥，惭言唯唯，不甚响答。给谏愈疑，谋遂寝，由此益交欢公。公探知其情，窃喜，而阴嘱夫人，劝女改行，女笑应之。</p><p>　　逾岁，首相免，适有以私函致公者，误投给谏。给谏大喜，先托善公者往假万金，公拒之。给谏自诣公所。公觅巾袍，并不可得;给谏伺候久，怒公慢，愤将行。忽见公子衮衣旒冕，有女子自门内推之以出，大骇;已而笑抚之，脱其服冕而去。公急出，则客去远。闻其故，惊颜如土，哭曰：&ldquo;此祸水也!指日赤吾族矣!&rdquo;与夫人操杖往。女已知之，阖扉任其诟厉。公怒，斧其门，女在内含笑而告之曰：&ldquo;翁无烦怒。有新妇在，刀锯斧钺，妇自受之，必不令贻害双亲。翁若此，是欲杀妇以灭口耶?&rdquo;公乃止。给谏归，果抗疏揭王不轨，衮冕作据。上惊验之，其旒冕乃梁黠心所制，袍则败布黄袱也。上怒其诬。又召元丰至，见其憨状可掬，笑曰：&ldquo;此可以作天子耶?&rdquo;乃下之法司。给谏又讼公家有妖人，法司严诘臧获，并言无他，惟颠妇痴儿，日事戏笑，邻里亦无异词。案乃定，以给谏充云南军。</p><p>　　王由是奇女。又以母久不至，意其非人，使夫人探诘之，女但笑不言。再复穷问，掩口曰：&ldquo;儿玉皇女，母不知耶?&rdquo;无何，公擢京卿。五十余，每患无孙。女居三年，夜夜与公子异寝，似未尝有所私。夫人舁榻去，嘱公子与妇同寝。过数日，公子告母曰：&ldquo;借榻去，悍不还!小翠夜夜以足股加腹上，喘气不得;又惯掐人股里。&rdquo;婢妪无不粲然。夫人呵拍令去。一日，女浴于室，公子见之，欲与偕;女笑止之，谕使姑待。既出，乃更泻热汤于瓮，解其袍裤，与婢扶之入。公子觉蒸闷，大呼欲出。女不听，以衾蒙之。少时，无声，启视，已绝。女坦笑不惊，曳置床上，拭体干洁，加复被焉。夫人闻之，哭而入，骂曰：&ldquo;狂婢何杀吾儿!&rdquo;女冁然曰：&ldquo;如此痴儿，不如勿有。&rdquo;夫人益恚，以首触女;婢辈争曳劝之。方纷噪间，一婢告曰：&ldquo;公子呻矣!&rdquo;辍涕抚之，则气息休休，而大汗浸淫，沾浃裀褥。食顷，汗已，忽开目四顾，遍视家人，似不相识，曰：&ldquo;我今回忆往昔，都如梦寐，何也?&rdquo;夫人以其言语不痴，大异之。携参其父，屡试之，果不痴，大喜，如获异宝。至晚，还榻故处，更设衾枕以觇之。公子入室，尽遣婢去。早窥之，则榻虚设。自此痴颠皆不复作，而琴瑟静好，如形影焉。</p><p>　　年余，公为给谏之党奏劾免官，小有罣误。旧有广西中丞所赠玉瓶，价累千金，将出以贿当路。女爱而把玩之，失手堕碎，惭而自投。公夫妇方以免官不快，闻之，怒，交口呵骂。女奋而出，谓公子曰：&ldquo;我在汝家，所保全者不止一瓶，何遂不少存面目?实与君言：我非人也。以母遭雷霆之劫，深受而翁庇翼;又以我两人有五年夙分，故以我来报曩恩、了夙愿耳。身受唾骂、擢发不足以数，所以不即行者，五年之爱未盈。今何可以暂止乎!&rdquo;盛气而出，追之已杳。公爽然自失，而悔无及矣。公子入室，睹其剩粉遗钩，恸哭欲死;寝食不甘，日就羸瘁。公大忧，急为胶续以解之，而公子不乐。惟求良工画小翠像，日夜浇祷其下，几二年。</p><p>　　偶以故自他里归，明月已皎，村外有公家亭园，骑马墙外过，闻笑语声，停辔，使厩卒捉鞚，登鞍一望，则二女郎游戏其中。云月昏蒙，不甚可辨，但闻翠衣者曰：&ldquo;婢子当逐出门!&rdquo;红衣者曰：&ldquo;汝在吾家园亭，反逐阿谁?&rdquo;翠衣人曰：&ldquo;婢子不羞!不能作妇，被人驱遣，犹冒认物产也?&rdquo;红衣者曰：&ldquo;索胜老大婢无主顾者!&rdquo;听其音，酷类小翠，疾呼之。翠衣人去曰：&ldquo;姑不与若争，汝汉子来矣。&rdquo;既而红衣人来，果小翠。喜极。女令登垣承接而下之，曰：&ldquo;二年不见，骨瘦一把矣!&rdquo;公子握手泣下，具道相思。女言：&ldquo;妾亦知之，但无颜复见家人。今与大姊游戏，又相邂逅，足知前因不可逃也。&rdquo;请与同归，不可;请止园中，许之。公子遣仆奔白夫人。夫人惊起，驾肩舆而往，启钥入亭。女即趋下迎拜;夫人捉臂流涕，力白前过，几不自容，曰：&ldquo;若不少记榛梗，请偕归，慰我迟暮。&rdquo;女峻辞不可。夫人虑野亭荒寂，谋以多人服役。女曰：&ldquo;我诸人悉不愿见，惟前两婢朝夕相从，不能无眷注耳;外惟一老仆应门，余都无所复须。&rdquo;夫人悉如其言。托公子养疴园中，日供食用而已。</p><p>　　女每劝公子别婚，公子不从。后年余，女眉目音声，渐与曩异，出像质之，迥若两人。大怪之。女曰：&ldquo;视妾今日，何如畴昔美?&rdquo;公子曰：&ldquo;二十余岁，何得速老!&rdquo;女笑而焚图，救之已烬。一日，谓公子曰：&ldquo;昔在家时，阿翁谓妾抵死不作茧，今亲老君孤，妾实不能产，恐误君宗嗣。请娶妇于家，旦晚侍奉公姑，君往来于两间，亦无所不便。&rdquo;公子然之，纳币于锺太史之家。吉期将近，女为新人制衣履，赍送母所。及新人入门，则言貌举止，与小翠无毫发之异。大奇之。往至园亭，则女亦不知所在。问婢，婢出红巾曰：&ldquo;娘子暂归宁，留此贻公子。&rdquo;展巾，则结玉玦一枚，心知其不返，遂携婢俱归。虽顷刻不忘小翠，幸而对新人如觌旧好焉。始悟锺氏之姻，女预知之，故先化其貌，以慰他日之思云。</p><p>　　异史氏曰：&ldquo;一狐也，以无心之德，而犹思所报;而身受再造之福者，顾失声于破甑，何其鄙哉!月缺重圆，从容而去，始知仙人之情，亦更深于流俗也!&rdquo;</p><p>　　金和尚</p><p>　　金和尚，诸城人，父无赖，以数百钱鬻子五莲山寺。少顽钝，不能肄清业，牧猪赴市，若佣保。后本师死，稍有遗金，卷怀离寺，作负贩去。饮羊、登垄，计最工。数年暴富，买田宅于水坡里。</p><p>　　弟子繁有徒，食指日千计。绕里膏田千百亩。里中起第数十处，皆僧无人;即有亦贫无业，携妻子僦屋佃田者也。每一门内，四缭连屋，皆此辈列而居。僧舍其中，前有厅事，梁楹节棁，绘金碧，射人眼。堂上几屏，晶光可鉴。又其后为内寝，朱帘绣幕，兰麝充溢喷人。螺钿雕檀为床，床上锦茵褥，褶叠大尺有咫。壁上美人、山水诸名迹，悬粘几无隙处。一声长呼，门外数十人轰应如雷，细缨革靴者，皆乌集鹄立，受命皆掩口语，侧耳以听。客仓卒至，十余筵可咄嗟办，肥醴蒸薰，纷纷狼藉如雾霈。但不敢公然蓄歌妓，而狡童十数辈，皆慧黠能媚人，皂纱缠头，唱艳曲，听睹亦颇不恶。金若一出，前后数十骑，腰弓矢相摩戛。奴辈呼之皆以&ldquo;爷&rdquo;;即邑人之若民，或&ldquo;祖&rdquo;之，&ldquo;伯叔&rdquo;之，不以&ldquo;师&rdquo;，不以&ldquo;上人&rdquo;，不以禅号也。其徒出，稍稍杀于金，而风鬃云辔，亦略于贵公子等。金又广结纳，即千里外呼吸亦可通，以此挟方面短长，偶气触之，辄惕自惧。而其为人，鄙不文，顶趾无雅骨。生平不奉一经，持一咒，迹不履寺院，室中亦未尝蓄铙鼓，此等物，门人辈弗及见，并弗及闻。凡僦屋者，妇女浮丽如京都，脂泽金粉，皆取给于僧;僧亦不之靳，以故里中不田而农者以百数。时而恶佃决僧首瘗床下，亦不甚穷诘，但逐去之，其积习然也。</p><p>　　金又买异姓儿，私子之。延儒师，教帖括业。儿聪慧能文，因令入邑庠;旋援例作太学生;未几，赴北闱，领乡荐。由是金之名以&ldquo;太公&rdquo;噪。向之&ldquo;爷&rdquo;之者&ldquo;太&rdquo;之，膝席者皆垂手执儿孙礼。</p><p>　　无何，太公僧薨。孝廉坷勎陨豢椋泵娉乒;诸门人释杖满床榻;而灵帏后嘤嘤细泣，惟孝廉夫人一而已。士大夫妇咸华妆来，搴帏吊唁，冠盖舆马塞道路。殡日，棚阁云连，幡幢翳日。殉葬刍灵，饰以金帛，舆盖仪仗数十事，马千匹，美人百袂，皆如生。方弼、方相，以纸壳制巨人，皂帕金铠，空中而横以木架，纳活人内负之行。设机转动，须眉飞舞，目光铄闪，如将叱咤。观者惊怪，或小儿女遥望之，辄啼走。冥宅壮丽如宫阙，楼阁房廊连垣数十亩，千门万户，入者迷不可出。祭品象物，多难指名。会葬者盖相摩，上自方面，皆伛偻入，起拜如朝仪;下至贡监簿史，则手据地以叩，不敢劳公子，劳诸师叔也。</p><p>　　当是时，倾国瞻仰，男女喘汗属于道，携妇襁儿，呼兄觅妹者声鼎沸。杂以鼓乐喧豗，百戏鞺鞳，人语都不可闻。观者自肩以下皆隐不见，惟万顶攒动而已。有孕妇痛急欲产，诸女伴张裙为幄，罗守之;但闻儿啼，不暇问雌雄，断幅绷怀中，或扶之，或曳之，蹩躄以去。奇观哉!</p><p>　　葬后，以金所遗贸产，瓜分而二之：子一，门人一。孝廉得半，而居第之南、之北、之西东，尽缁党;然皆兄弟叙，痛痒又相关云。</p><p>　　异史氏曰：&ldquo;此一派也，两宗未有，六祖无传，可谓独辟法门者矣。抑闻之：五蕴皆空，六尘不染，是谓和尚;口中说法，座上参禅，是谓和</p><p>　　样;鞋香楚地，笠重吴天，是谓和撞;鼓钲锽聒，笙管敖曹，是谓和唱;狗苟钻缘，蝇营淫赌，是谓&lsquo;和幛&rsquo;。金也者，&lsquo;尚&rsquo;耶?&lsquo;样&rsquo;耶?&lsquo;唱&rsquo;耶?&lsquo;撞&rsquo;耶?抑地狱之&lsquo;幛&rsquo;耶?&rdquo;</p><p>　　商妇</p><p>　　天津商人某，将贾远方，往从富人贷资数百。为偷儿所窥，及夕，预匿室中以俟其归。而商以是日良，负资竟发。偷儿伏久，但闻商人妇转侧床上，似不成眠。既而壁上一小门开，一室尽亮。门内有女子出，容齿少好，手引长带一条，近榻授妇，妇以手却之。女固授之;妇乃受带，起悬梁上，引颈自缢。女遂去，壁扉亦阖。偷儿大惊，拔关遁去。</p><p>　　既明，家人见妇死，质诸官。官拘邻人而锻炼之，诬服成狱，不日就决。偷儿愤其冤，自首于堂，告以是夜所见。鞫之情真，邻人遂免。问其里人，言宅之故主曾有少妇经死，年齿容貌，与盗言悉符，因知是其鬼也。欲传暴死者必求代替，其然欤?</p><p>　　禄数</p><p>　　某显者多为不道，夫人每以果报劝谏之，殊不听信。适有方士，能知人禄数，诣之。方士熟视曰：&ldquo;君再食米二十石、面四十石，天禄乃终。&rdquo;归语夫人。计一人终年仅食面二石，尚有二十余年天禄，岂不善所能绝耶?横如故。逾年，忽病&ldquo;除中&rdquo;，食甚多而旋饥，一昼夜十余餐。未及周岁，死矣。</p><p>　　阎罗宴</p><p>　　静海邵生，家贫。值母初度，备牲酒祀于庭，拜已而起，则案上肴馔皆空。甚骇，以情告母。母疑其困乏不能为寿，故诡言之，邵默然无以自白。</p><p>　　无何，学使案临，苦无资斧，薄贷而往。途遇一人，伏候道左，邀请甚殷。从去，见殿阁楼台，弥亘街路。既入，一王者坐殿上，邵伏拜。王者霁颜命坐，即赐宴饮，因曰：&ldquo;前过华居，厮仆辈道路饥渴，有叨盛馔。&rdquo;邵愕然不解。王者曰：&ldquo;我忤官王也。不记尊堂设</p><p>　　(巾兑)之辰乎?&rdquo;筵终，出白镪一裹，曰：&ldquo;豚蹄之扰，聊以相报。&rdquo;受之而出，则宫殿人物，一时都渺，惟有大树数章，萧然道侧。视所赠，则真金，秤之得五两。考终，止耗其半，犹怀归以奉母焉。</p><p>　　役鬼</p><p>　　山西杨医，善针灸之术，又能役鬼。一出门，则捉骡操鞭者，皆鬼物也。尝夜自他归，与友人同行。途中见二人来，修伟异常。友人大骇，杨便问：&ldquo;何人?&rdquo;答云：&ldquo;长脚王、大头李，敬迓主人&rdquo;杨曰：&ldquo;为我前驱。&rdquo;二人旋踵而行，蹇缓则立候之，若奴隶然。</p><p>　　龙戏蛛</p><p>　　徐公为齐东令。署中有楼，用藏肴饵，往往被物窃食，狼藉于地。家人屡受谯责，因伏伺之。见一蜘蛛，大如斗，骇走白公。公以为异，日遣婢辈投饵焉。蛛益驯，饥辄出依人，饱而后去。积年余，公偶阅案牍，蛛忽来伏几上。疑其饥，方呼家人取饵，旋见两蛇夹蛛卧，细裁如箸，蛛爪蜷腹缩，若不胜惧。转瞬间，蛇暴长，粗于卵。大骇，欲走。巨霆大作，合家震毙。移时，公苏，夫人及婢仆击死者七人。公病月余，寻卒。公为人廉正爱民，柩发之日，民敛钱以送，哭声满野。</p><p>　　鬼津</p><p>　　李某昼卧，见一妇人自墙中出，蓬首如筐，发垂蔽面，至床前，始以手自分，露面出，肥黑绝丑。某大惧，欲奔。妇猝然登床，力抱其首，便与接唇，以舌度津，冷如冰块，浸浸入喉。欲不咽而气不得息，咽之稠粘塞喉。才一呼吸，而口中又满，气急复咽之。如此良久，气闭不可复忍。闻门外有人行声，妇始释手去。由此腹胀喘满，数十日不食。或教以参芦汤探吐之，吐出物如卵清，病乃瘥。</p><p>　　细柳</p><p>　　细柳娘，中都之士人女也。或以其腰嫖袅可爱，戏呼之&ldquo;细柳&rdquo;云。柳少慧，解文字，喜读相人书。而生平简默，未尝言人臧否;但有问名者，必求一亲窥其人。阅人甚多，俱未可，而年十九矣。父母怒之曰：&ldquo;天下迄无良匹，汝将以丫角老耶?&rdquo;女曰：&ldquo;我实欲以人胜天，顾久而不就，亦吾命也。今而后，请惟父母之命是听。&rdquo;</p><p>　　时有高生者，世家名士，闻细柳之名，委禽焉。既醮，夫妇甚得。生前室遗孤，小字长福，时五岁，女抚养周至。女或归宁，福辄号啼从之，呵遣所不能止。年余，女产一子，名之长怙。生问名字之义，答言：&ldquo;无他，但望其长依膝下耳。&rdquo;女于女红疏略，常不留意;而于亩之东南，税之多寡，按籍而问，惟恐不详。久之，谓生曰：&ldquo;家中事请置勿顾，待妾自为之，不知可当家否?&rdquo;生如言，半载而家无废事，生亦贤之。一日，生赴邻村饮酒，适有追逋赋者，打门而谇。遣奴慰之，弗去。乃趣童召生归。隶既去，生笑曰：&ldquo;细柳，今始知慧女不若痴男耶?&rdquo;女闻之，俯首而哭。生惊挽而劝之，女终不乐。生不忍以家政累之，仍欲自任，女又不肯。晨兴夜寐，经纪弥勤。每先一年，即储来岁之赋，以故终岁未尝见催租者一至其门;又以此法计衣食，由此用度益纾。于是生乃大喜，尝戏之曰：&ldquo;细柳何细哉：眉细、腰细、凌波细，且喜心思更细。&rdquo;女对曰：&ldquo;高郎诚高矣：品高、志高、文字高，但愿寿数尤高。&rdquo;</p><p>　　村中有货美材者，女不惜重直致之。价不能足，又多方乞贷于戚里。生以其不急之物，固止之，卒弗听。蓄之年余，富室有丧者，以倍资赎诸其门。生因利而谋诸女，女不可。问其故，不语;再问之，荧荧欲涕。心异之，然不忍重拂焉，乃罢。又逾岁，生年二十有五，女禁不令远游，归稍晚，僮仆招请者，相属于道。于是同人咸戏谤之。一日，生如友人饮，觉体不快而归，至中途堕马，遂卒。时方溽暑，幸衣衾皆所夙备。里中始共服细娘智。</p><p>　　福年十岁，始学为文。父既殁，娇惰不肯读，辄亡去从牧儿遨。谯诃不改，继以夏楚，而顽冥如故。母无奈之，因呼而谕之曰：&ldquo;既不愿读，亦复何能相强?但贫家无冗人，便更若衣，使与僮仆共操作。不然，鞭挞勿悔!&rdquo;于是衣以败絮，使牧豕;归则自掇陶器，与诸仆啖饭粥。数日，苦之，泣跪庭下，愿仍读。母返身向壁，置不闻，不得已，执鞭啜泣而出。残秋向尽，桁无衣，足无履，冷雨沾濡，缩头如丐。里人见而怜之，纳继室者，皆引细娘为戒，啧有烦言。女亦稍稍闻之，而漠不为意。福不堪其苦，弃豕逃去，女亦任之，殊不追问。积数月，乞食无所，憔悴自归，不敢遽入，哀求邻媪往白母。女曰：&ldquo;若能受百杖，可来见，不然，早复去。&rdquo;福闻之，骤入，痛哭愿受杖。母问：&ldquo;今知改悔乎?&rdquo;曰：&ldquo;悔矣。&rdquo;曰：&ldquo;既知悔，无须挞楚，可安分牧豕，再犯不宥!&rdquo;福大哭曰：&ldquo;愿受百杖，请复读。&rdquo;女不听。邻妪怂恿之，始纳焉。濯发授衣，令与弟怙同师。勤身锐虑，大异往昔，三年游泮。中丞杨公，见其文而器之，月给常廪，以助灯火。</p><p>　　怙最钝，读数年不能记姓名。母令弃卷而农。怙游闲惮于作苦，母怒曰：&ldquo;四民各有本业，既不能读，又不能耕，宁不沟瘠死耶?&rdquo;立杖之。由是率奴辈耕作，一朝晏起，则诟骂从之;而衣服饮食，母辄以美者归兄。怙虽不敢言，而心窃不能平。农工既毕，母出资使学负贩。怙淫赌，入手丧败，诡托盗贼运数，以欺其母。母觉之，杖责濒死。福长跪哀乞，愿以身代，怒始解。自是一出门，母辄探察之。怙行稍敛，而非其心之所得已也。一日，请母，将从诸贾入洛;实借远游，以快所欲，而中心惕惕，惟恐不遂所请。母闻之，殊无疑虑，即出碎金三十两，为之具装;末又以铤金一枚付之，曰：&ldquo;此乃祖宦囊之遗，不可用去，聊以压装，备急可耳。且汝初学跋涉，亦不敢望重息，只此三十金得无亏负足矣。&rdquo;临又嘱之。怙诺而出，欣欣意自得。至洛，谢绝客侣，宿名娼李姬之家。凡十余夕，散金渐尽，自以巨金在囊，初不意空匮在虑，及取而斫之，则伪金耳。大骇，失色。李媪见其状，冷语侵客。怙心不自安，然囊空无所向往，犹翼姬念夙好，不即绝之。俄有二人握索入，骤絷项领，惊惧不知所为。哀问其故，则姬已窃伪金去首公庭矣。至官，不能置辞，梏掠几死。收狱中，又无资斧，大为狱吏所虐，乞食于囚，苛延余息。</p><p>　　初，怙之行也，母谓福曰：&ldquo;记取廿日后，当遣汝之洛。我事烦，恐忽忘之。&rdquo;福不知所谓，黯然欲悲，不敢复请而退。过二十日而问之，叹曰：&ldquo;汝弟今日之浮荡，犹汝昔日之废学也。我不冒恶名，汝何以有今日?人皆谓我忍，但泪浮枕簟，而人不知耳!&rdquo;因泣下。福侍立敬听，不敢研诘。泣已，乃曰：&ldquo;汝弟荡心不死，故授之伪金以挫折之，今度已在缧绁中矣。中丞待汝厚，汝往求焉，可以脱其死难，而生其愧悔也。&rdquo;福立刻而发。比入洛，则弟被逮三日矣。即狱中而望之，怙奄然面目如鬼，见兄涕不可仰。福亦哭。时福为中丞所宠异，故遐迩皆知其名。邑宰知为怙兄，急释之。</p><p>　　怙至家，犹恐母怒，膝行而前。母顾曰：&ldquo;汝愿遂耶?&rdquo;怙零涕不敢复作声，福亦同跪，母始叱之起。由是痛自悔，家中诸务，经理维勤;即偶惰，母亦不呵问之。凡数月，并不与言商贾，意欲自请而不敢，以意告兄。母闻而喜，并力质贷而付之，半载而息倍焉。是年，福秋捷，又三年登第;弟货殖累巨万矣。邑有客洛者，窥见太夫人，年四旬，犹若三十许人，而衣妆朴素，类常家云。</p><p>　　异史氏曰：&ldquo;黑心符出，芦花变生，古与今如一丘之貉，良可哀也!或有避其谤者，又每矫枉过正，至坐视儿女之放纵而不一置问，其视虐遇者几何哉?独是日挞所生，而人不以为暴;施之异腹儿，则指摘从之矣。夫细柳固非独忍于前子也;然使所出贤，亦何能出此心以自白于天下?而乃不引嫌，不辞谤，卒使二子一富一贵，表表于世。此无论闺闼，当亦丈夫之铮铮者矣!&rdquo;</p><p>　　杨疤眼</p><p>　　一猎人，夜伏山中，见一小人，长二尺已来，踽踽行涧底。少间，又一人来，高亦如之。适相值，交问何之。前者曰：&ldquo;我将往望杨疤眼。前见其气色晦黯，多罹不吉。&rdquo;后人曰：&ldquo;我亦为此，汝言不谬。&rdquo;猎者知其非人，厉声大叱，二人并无有矣。夜获一狐，左目上有瘢痕，大如钱。</p><p>　　梓潼令</p><p>　　常进士大忠，太原人。候选在都。前一夜，梦文昌投刺，拔签，得梓潼令，奇之。后丁艰归，服阕候补，又梦如前。默思岂复任梓潼乎?已而果然。</p><p>　　赤字</p><p>　　顺治乙未冬夜，天上赤字如火。其文云：&ldquo;白苕代靖否复议朝冶驰。&rdquo;</p>"}